id,url,createdAt,updatedAt,headline,text
73d88540-3089-4d89-89a6-b57b6bb91b6e,http://iltalehti.fi/ulkomaat/a/73d88540-3089-4d89-89a6-b57b6bb91b6e,2023-10-01T21:12:37+03:00,2023-10-01T21:12:37+03:00,Vahva venäläisvaruskunta tyhjentyi kalustosta Suomen lähellä,"Lugan eli suomalaisittain Ylä-Laukaan kaupungin ympäristöön on sijoitettu useampia voimakkaita suorituskykyjä omaavia venäläisprikaateja. Satelliittikuvat prikaatien kotivaruskunnasta kertovat, että varuskunnan alueelta on Ukrainan sodan aikana kadonnut runsaasti kalustoa.

Lugassa sijaitsee 26. Ohjusprikaati, 9. Kaartin tykistöprikaati sekä 25. Kaartin motorisoitu jalkaväkiprikaati. Lisäksi alueelle on sijoitettu pienempiä erillisyksikköjä.

Ohjusprikaatin varustukseen kuuluu Iskander M -ohjuksia, joiden kantama yltäisi myös Etelä-Suomeen. Muutkaan yksiköt eivät olleet erityisen heikkoja ennen Ukrainan sotaa. Sodan aikana tilanne on kuitenkin muuttunut.

Mitä kaikkea Ylä-Laukaalta puuttuu?

Varuskunta-alueilla on useita esimerkkejä sodan vaikutuksista. Kaupungin eteläosassa on laaja alue, joka on varattu pääosin ajoneuvojen ja tykistön säilyttämiseen.

Suurhyökkäystä edeltävänä syksynä, syyskuussa 2021, pihoilla ja kentillä näkyy runsaasti kalustoa. Ajoneuvot, vaunut ja tykit ovat selvästi nähtävissä.

On tiedossa, että prikaatien kalustoa vedettiin Ukrainan lähialueille hyökkäystä varten jo loppuvuodesta 2021. Kesäkuussa 2023 tilanne näyttäytyy silmiinpistävän selkeästi. Säilytysalueilla on vain muisto entisestä määrävahvuudesta, kun suurin osa kalustosta puuttuu.

Hyökkäystä edeltävään syksyyn verratessa muun muassa vedettäviä tykkejä on poistunut varuskunnasta runsaasti. 48 tykin sijaan jäljellä on enää kolme, mahdollisesti koulutustarkoituksia varten. Myös monet ajoneuvoista ovat kadonneet.

Ukrainan sodan aikana on tullut tietoja, että Lugasta lähetetyt yksiköt ovat kärsineet raskaita tappioita. Sotaan on lähtenyt joukkoja ainakin 9. Kaartin tykistöprikaatista ja 25. Kaartin motorisoidusta jalkaväkiprikaatista. Muun muassa 25. motorisoidun jalkaväkiprikaatin hyökkäyksessä mukana olleet osat kärsivät ukrainalaisten mukaan jo sodan alussa Harkovassa niin vakavia tappioita, että se oli vedettävä Belgorodiin Venäjälle huollettavaksi.

Yksittäinen kuva ei paljasta vielä kaikkea

Satelliittikuvien tulkinnassa on mahdollisuus myös väärintulkintoihin. Esimerkiksi kalustomääristä ei välttämättä saa todenmukaista kuvaa, jos vertailuaineistona käyttää vain kahtena erillisenä päivänä otettuja kuvia, vaan tilanne aukeaa vasta useampien kuvien avulla.

Prikaatin kalustoa voi olla esimerkiksi harjoituksissa, muussa käytössä, huolettavana tai niiden säilytyspaikka voi olla muuttunut, mikäli alueelle on rakennettu vaikkapa uusia halleja. Nämä syyt voivat näyttäytyä ulospäin siltä, että varuskunnissa olisi tehty kaluston tai joukkojen käytön suhteen merkittäviä päätöksiä.

Iltalehti hankki juttua varten satelliittikuvia myös muun muassa vuoden 2022 ajalta sekä keväältä 2023 pitemmän ajan trendien seuraamista varten.

Lugan aluetta tarkasteltaessa on hyvin havaittavissa, että kalustoa näkyy jatkuvasti vähemmän useissa eri kuvissa Venäjän hyökättyä Ukrainaan, eikä se ole palautunut varuskuntaan. Lisäksi on tiedossa, että varuskunnasta lähteneet prikaatit ovat kärsineet kovia tappioita Ukrainassa.

On todennäköistä, että Lugan eli Ylä-Laukaan sotilaallisen voiman palautuminen aiempaan tasoonsa voi viedä vielä kauan."
d58941e6-3046-41e5-b51d-f4ae19635227,http://iltalehti.fi/ulkomaat/a/d58941e6-3046-41e5-b51d-f4ae19635227,2023-10-01T05:31:32+03:00,2023-10-01T05:31:32+03:00,Yhdysvallat vältti hallinnon sulun viime tipassa – Biden ei saanut haluamaansa Ukraina-apua,"Senaatti hyväksyi budjettiesityksen vain kolme tuntia ennen puoltayötä.

Yhdysvaltain kongressi hyväksyi viime hetkellä budjettiesityksen pitääkseen liittovaltion virastot toiminnassa ainakin seuraavat 45 päivää. Edustajainhuoneesta senaattiin edennyt laki hyväksyttiin vain kolme tuntia ennen määräaikaa.

Senaatti hyväksyi rahoituslain äänin 88–9. Kaikki lakia vastaan äänestäneet kuuluivat republikaanipuolueeseen.

– Tänä iltana edustajainhuoneen ja senaatin kahden puolueen enemmistö äänesti hallituksen auki pitämisen puolesta, mikä estää tarpeettoman kriisin, joka olisi aiheuttanut tarpeetonta tuskaa miljoonille ahkerille amerikkalaisille, presidentti Joe Biden sanoi lausunnossaan uutistoimisto Reutersin mukaan.

Jos budjetista ei olisi päästy ennen puoltayötä sopuun, monet Yhdysvaltain liittovaltion hallinnon toiminnoista olisi pysähtynyt. Viime hetken hyväksyminen kuitenkin ostaa Yhdysvaltain hallinnolle 45 päivää lisäaikaa neuvotella uuden fiskaalivuoden rahoituksesta.

Biden arvostelee republikaaneja ”keinotekoisen kriisin” luomisesta.

– Meidän ei olisi koskaan pitänyt joutua tähän tilanteeseen. Vain muutama kuukausi sitten puhemies (Kevin) McCarthy ja minä pääsimme sopuun budjetista, jotta välttäisimme juuri tällaisen keinotekoisen kriisin, Biden kritisoi.

Senaatin enemmistöjohtaja Chuck Schumer kiitti senaatin edustajia hallinnon sulun estämisestä.

– Demokraatit ovat alusta alkaen sanoneet, että ainoa ratkaisu sulun välttämiseksi on kahden puolueen välinen yhteistyö. Olemme iloisia, että puhemies McCarthy on vihdoin huomioinut viestimme, Schumer sanoo uutiskanava CNN:n mukaan.

– Vältimme kaikki äärimmäiset, ikävät ja haitalliset leikkaukset, joita Maga-republikaanit halusivat, Schumer lisää viitaten Donald Trumpin iskulauseeseen ”make America great again”.

Ukraina-apu ei sisältynyt

Budjettiin ei lopulta kirjattu Bidenin vaatimaa Ukrainan-apua. Ukrainan tukeminen on ollut Bidenille keskeistä politiikkaa, mutta rahan kylväminen ulkomaiseen sotaan ei ole miellyttänyt kaikkia kovan linjan republikaaneja.

Republikaanien edustajainhuoneen puhemies McCarthy sanoo, että Ukrainalle ei voi tarjota avointa sekkiä, vaikka Venäjän hyökkäys hirvittääkin häntä.

– Olen todella huolissani siitä, mitä pitkällä aikavälillä tapahtuu, mutta en halua tuhlata rahaa, McCarthy sanoo.

Lainsäätäjien on nyt väännettävä kättä erillisestä 24 miljardin dollarin (n. 22,7 miljardia euroa) Ukraina-avusta, jonka Biden halusi budjettiin. Amerikkalaismedioiden mukaan äänestys asiasta on mahdollinen ensi viikon alussa.

– Emme voi missään olosuhteissa sallia, että Yhdysvaltain tuki Ukrainalle keskeytyy, Biden sanoo uutistoimisto AFP:n mukaan.

– Odotan, että puhemies (McCarthy) pitää sanansa Ukrainan kansaa kohtaan ja varmistaa Ukrainan auttamiseksi tarvittavan tuen tällä kriittisellä hetkellä.

Kovan oikeiston republikaanit vastustivat Ukraina-avun lisäämistä budjettiesitykseen, vaikka maltilliset republikaanit, mukaan lukien McCarthy, tukivat sitä."
8d4a32b2-11b0-4904-aee7-2f351cd2b151,http://iltalehti.fi/ulkomaat/a/8d4a32b2-11b0-4904-aee7-2f351cd2b151,2023-09-29T21:37:10+03:00,2023-09-29T21:37:10+03:00,"Video: Tankki, joka sopisi paremmin rannalle kuin rintamalle","Ukraina ja Venäjä hämäävät kilvan toinen toisiaan. Keinot ovat moninaiset, yksi tapa on viljellä valevaunuja maastoon.

Ukraina ja Venäjä pyrkivät vetämään kilpaa toisiaan nenästä. Hämäyksen, venäläisittäin maskirovkan, keinot ovat moninaiset ja sen turvin voidaan sekoittaa vastapuolen tiedustelua. Esimerkiksi laskelmat kalustomääristä tai joukoista voivat mennä vikaan, mikäli hämäys uppoaa vastustajaan.

Jos vastustaja menee lankaan, voi se tuhlata tiedusteluun käytettävää aikaa tai ampumatarvikkeita hämäyksiin. Tilannestudion asiantuntijan Emil Kastehelmen mukaan sotilaat voivat myös virheellisesti raportoida tuhonneensa kalustoa, vaikka todellisuudessa olisi tuhottu vain hämäykseksi kyhätty tankki.

Ilmalla täytettyjen tankkien ohella Ukrainassa on käytetty hämäykseen erilaisia maastouttamisen keinoja, pyritty vaikuttamaan satelliitteihin ja tuotettu väärää informaatiota siltojen ja teiden kunnosta. Kastehelmen mukaan käytössä on maskirovkan pelikirjan mukaisesti sekä pieniä että isompia keinoja.

– Siinä voi periaatteessa käyttää myös ääntä ja savua.

– Tai kaivetaan asemia, jotka saattaa näyttää kunnollisilta, mutteivät olekaan sitä.

Videon ilmalla täytetystä tankista voi katsoa artikkelin alusta. Tilannestudion uusin jakso on katsottavissa kokonaisuudessaan täällä."
256d8e5c-c2dd-4807-a84c-1677fcc0e264,http://iltalehti.fi/ulkomaat/a/256d8e5c-c2dd-4807-a84c-1677fcc0e264,2023-09-29T20:33:15+03:00,2023-09-29T20:33:15+03:00,Ukraina voi saada taas huonoja uutisia,"Venäjän laittoman hyökkäyssodan aikana Slovakia on ollut yksi Ukrainan vankimpia tukijoita, mutta tämä saattaa pian muuttua.

Slovakiassa lauantaina järjestettävien parlamenttivaalien ennakkosuosikki on kyselyiden perusteella Robert Ficon johtama oppositiopuolue, sosiaalidemokraattinen Smer-SD.

Fico myötäilee Kremliä ja hokee Vladimir Putinin valheellisia väittämiä. Kahdesti aiemminkin Slovakian pääministerinä toiminut Fico on syyttänyt Putinin mukaisesti ”Ukrainan natseja” siitä, että nämä provosoivat Putinin aloittamaan sodan.

Fico on myös vaatinut Slovakian nykyistä hallitusta lopettamaan ase- ja ammustoimitukset Ukrainaan. Hän on ilmoittanut vaalikampanjan aikana, että hänen johdollaan Ukraina ei saa Slovakialta yhtäkään ammusta.

Puolustusliitto Naton heinäkuisessa huippukokouksessa oli paljon puhetta Ukrainan ja Naton suhteiden tiivistämisestä. Fico sen sijaan on ilmoittanut vastustavansa Ukrainan liittymistä Natoon.

Slovakialaisessa ajatushautomossa vaikuttava politiikan tutkija Grigorij Mesežnikov huomauttaa, että muiden Kremliä myötäilevien tapaan myös Fico on kehystänyt Venäjä-mieliset kantansa ”rauhan asiaksi”.

– (Fico) ja hänen tukijansa väittävät, ettei meidän tulisi lähettää aseita Ukrainaan, koska se pitkittää sotaa, Mesežnikov sanoo uutiskanava CNN:lle.

– Pohjimmiltaan he eivät kuitenkaan aja rauhan, vaan Venäjän asiaa.

Fico toimi viimeksi Slovakian pääministerinä vuosina 2012–2018. Hän joutui eroamaan maaliskuussa 2018 viikkoja jatkuneiden suurmielenosoitusten jälkeen.

Mielenosoitukset olivat seurasta tutkivan toimittajan Jan Kuciakin ja tämän kihlatun murhista. Kuciak oli tutkinut Slovakian eliitin korruptiota ja yhdistänyt useita hämäristä toimista epäiltyjä, mukaan lukien Italian mafian jäseniä, Ficoon ja tämän puolueeseen.

Riitaisa nykyhallitus

Juuri kaksisemmin ei sujunut Slovakian tuoreimmallakaan hallituksella, jonka kautta sävyttivät sisäiset kiistat ja äänestäjien pettäminen.

Miljonääri Igor Matovičin johtama keskustaoikeistolainen Olano-puolue voitti edelliset vaalit vahvoilla korruptionvastaisilla lupauksillaan, mutta Matovičin maine tahraantui jo alkutaipaleella.

Matovič joutui siirtymään pääministerin virasta syrjään vain runsaan vuoden jälkeen, kun hänen hallituskumppaninsa nousivat kapinaan tämän päätettyä yksipuolisesti ostaa Venäjän Sputnik-koronarokotteita.

Jo ennen Sputnik-kohua Matovičia oli ryöpytetty koronaepidemian huonosta hoitamisesta, mutta venäläiset rokotteet olivat viimeinen niitti.

Slovakian pääministeriksi nousi valtiovarainministeri Eduard Heger, joka vaihtoi ministerin virkoja päittäin Matovičin kanssa.

Hallituskumppanien sisäiset riidat kuitenkin jatkuivat, ja Hegerin hallitus kaatui joulukuussa 2022. Hän jatkoi toimitusministeristössä pääministerinä, kunnes erosi tehtävästä toukokuussa.

Viimeiset kuukaudet Slovakian pääministerinä on toiminut sitoutumaton Ľudovít Ódor. Näin ollen Slovakia on pian saamassa jo viidennen pääministerinsä muutaman vuoden sisällä.

Disinformaatio rehottaa

Slovakiaa viime vuodet riivanneen poliittisen kaaoksen on arvioitu avanneen polun Ficon paluulle.

– Viime vaalien jälkeen näytti lähes siltä, että puolue katoaisi kokonaan. Fico on onnistunut palauttamaan kunniansa ja on nyt ennakkosuosikki, Mesežnikov sanoo.

Mesežnikovin mukaan slovakialaisten tuki sosiaalidemokraattiselle puolueelle on vankkaa, ja tämä on auttanut monia lämpenemään uudelleen Ficolle huolimatta tämän edellisen kauden skandaaleista.

Lisäksi Matovičin ja Hegerin hallitusten sekoilut ja ulkoiset tekijät, kuten koronapandemia, korkea inflaatio, energiakriisi ja Ukrainan sota, ovat kääntäneet slovakialaisten mieliä.

Kyselyiden mukaan slovakialaisten luottamus julkisiin instituutioihin on romahtanut. Tämä on synnyttänyt otollisen maaperän propagandalle ja disinformaatiolle. Tämä on vaikuttanut myös Ukrainalle osoitettuun tukeen.

– Osa tällä hetkellä gallup-johdossa olevista puolueista levittää samaa tarinaa, kuinka länsi yrittää ”raahata meidät” sotaan ja kuinka Ukrainaa tukevat ovat automaattisesti Slovakian vastaisia, ajatushautomo Globsecin Dominika Hajdu sanoo.

Länsi saattaa seurata Slovakian vaaleja ja Ficon mahdollista paluuta jännittyneenä, mutta kyselyiden mukaan Fico edustaa kansaa Kremliä myötäilevine mielipiteineen.

Bratislavassa toimivan ajatushautomo Globsecin mukaan vain 40 prosenttia slovakialaisista katsoo, että Venäjä on vastuussa Ukrainan sodasta. Lukema on pienin niissä kahdeksassa Keski- ja Itä-Euroopan sekä Baltian maissa, joissa Globsec kysyi ihmisten kantaa asiaan.

Vertailun vuoksi Slovakian kanssa aiemmin yhteisen valtion muodostaneessa Tšekissä 71 prosenttia vastaajista syyttää Venäjää sodasta."
54ca3e30-e0e5-42d2-9a8a-bafd92fb52ee,http://iltalehti.fi/ulkomaat/a/54ca3e30-e0e5-42d2-9a8a-bafd92fb52ee,2023-09-29T06:00:01+03:00,2023-09-29T06:00:01+03:00,Analyysi: Viron aseapu Ukrainaan tyrehtyi yhtäkkiä lähes täysin,"Tänään perjantaina Helsingissä vierailevan pääministeri Kaja Kallaksen tuoreella, pitkittyneellä skandaalilla kotimaassaan Virossa on kauaskantoisia vaikutuksia. Se lyö leimansa Viron ulkopolitiikkaan ja koko EU:n ulkopolitiikkaan suhteessa Ukrainaan ja Venäjään ja niiden väliseen sotaan. Osumaa Kallaksen skandaalista ottaa suoraan myös Ukraina.

Viimeisen puolentoista vuoden aikana Kaja Kallas on tullut tunnetuksi yhtenä Euroopan unionin johtavana Ukrainan ja sen tukemisen puolestapuhujana. Voi jopa todeta, että Kallas on antanut kasvot EU:n ja länsimaiden ponnisteluille lopettaa sota Ukrainan voittoon.

Kallas on puhunut Ukrainan puolesta väsymättä lähestulkoon ympäri maailmaa ja hän on antanut Ukrainaa tukevia ja Venäjää tuomitsevia lausuntoja kaikkiin keskeisiin medioihin kaikilla mantereilla. Hän on kannustanut eri maita ja niiden johtajia ja kansalaisia lähettämään Ukrainaan niin sotilaallista kuin taloudellista ja humanitaaristakin apua.

Ei ole liioiteltua todeta, että Kallaksen toiminnan ansiosta moni ukrainalainen on välttynyt kuolemalta ja vammautumiselta.

Venäjän väsymättömän kritisoimisen Kallas aloitti jo ennen sotaa Ukrainassa. Jo europarlamentaarikkona vuosina 2014—2018 Kallas otti roolin “Euroopan omatuntona” Venäjän miehitettyä Krimin ja osallistuttua Itä-Ukrainan sotatoimiin.

Niinpä moni Kallas-fani ympäri maailmaa ja etenkin Ukrainassa onkin ollut viime viikot ihmeissään, kun Kallaksesta ei ole kuulunut eikä näkynyt enää entiseen malliin. Hän kyllä esiintyi BCC:n Hardtalk-haastattelussa — jossa siinäkin käsiteltiin kiusallisen yksityiskohtaisesti Kallaksen aviomiehen liiketoimia Venäjällä.

Myös Kallaksen aiemmin niin vikkelä some-sormi on ollut viime viikkoina aiempaa enemmän lepotilassa, ja hänen hyökkäävyytensä Venäjää kohtaan näyttää vaipuneen esimerkiksi viestipalvelu X:ssä (entinen Twitter).

Kaja Kallas ei ole onnistunut panemaan stoppia hänen ympärillään Virossa pyörivään skandaaliin ja huhumyllyyn. Kallaksen miehen bisnekset Venäjällä ja pääministerin itsensä sekaantuminen niihin rahoittajana on teema, johon hänellä ei nyt olisi varaa. Eikä olisi Ukrainallakaan, sillä Kallaksen henkilökohtainen ongelma vie häneltä sitä aikaa ja myös uskottavuutta, jota hän tarvitsisi Ukrainan tukemiseen ja Venäjän tuomitsemiseen.

Kallaksen mediatiimi saisi kyllä järjestettyä hänelle haastatteluja ympäri maailman, mutta sitä se ei saa estettyä, että haastatteluissa keskustellaan myös Kallaksen ja hänen miehensä raha-asioista ja keskinäisestä suhteesta.

Kotimaassaan Kallasta on hiillostettu nöyryyttävällä tavalla parlamentin korruptionvastaisessa valiokunnassa, jota Kallaksen vastaukset eivät täysin tyydyttäneet. Erityisesti valiokuntaa kiinnosti muun muassa se, mihin Kallaksen aviopuoliso käytti ne 350 000 euroa, jotka tämä hänelle lainasi. Myös lainasopimuksen solmimisen ajankohdasta on epäselvyyttä, ja sitä Kallas on selitellyt huolimattomuusvirheenä.

Sekin on vielä epäselvää, mistä Kallas oli löytänyt 350 000 euroa vapaata rahaa. Hurjimmissa syytöksissä Kallasta epäillään rahanpesusta.

Vaikutusvaltainen EU-asioita käsittelevä Politico-julkaisu kirjoitti hiljattain Kallaksen vaikeasta asemasta ja se teki sen samassa artikkelissa, missä se käsitteli Puolan ja Ukrainan välien viilentymistä. Politicon mukaan Kallaksen perheen Venäjä-kytkökset sekä vievät Kallakselta henkilökohtaista uskottavuutta että vaikeuttavat EU:n itäsiiven esiinmarssia Brysselissä.

Politico katsoo, että sota Ukrainassa on osaltaan antanut Itä-Euroopan maille mahdollisuuden oman vaikutusvaltansa kasvattamiseen unionissa, ovathan ne Euroopan etulinjassa Venäjää vastaan niin maantieteellisesti kuin henkisestikin. Kallaksen rahaepäselvyydet ja kasvojen menetys kotimaassa ovat vieneet terää tältä kehitykseltä.

Politico toteaa Kallaksen pysyneen skandaalin takia viime viikot hissukseen, minkä vuoksi Ukraina on menettänyt yhden vahvimmista puolestapuhujistaan länsimaiden pääkaupungeissa.

Kallaksen puolustukseksi voisi tosin todeta, että Virossa moni muukin taho pyörittää yhä bisnestä Venäjän suuntaan, ja näiden tahojen joukossa on myös tunnettuja virolaisia yrityksiä.

Viron yleisradioyhtiö ERR kertoi syyskuussa, että virolaiset yritykset käyvät venäläisten kauppakumppanien kanssa yhä kauppaa joka kuukausi kymmenillä miljoonilla euroilla. Virosta ja Viron kautta kulkee Venäjälle tavaraa ja palveluita euroissa mitattuna ihan yhtä paljon kuin ennen sodan käynnistymistä Ukrainassa.

Ei vain pääministeri Kallas vaan Viron kansalaisetkin ryhtyivät tukemaan Ukrainaa lähes yhtenä rintamana sen jälkeen, kun Venäjän hyökkäys Ukrainaan käynnistyi viime vuoden helmikuussa. Jo ennen varsinaisia sotatoimia Viro oli lähettänyt Ukrainalle sotilaallista materiaaliapua, ja Viro jatkoi apupakettien toimittamista läpi koko viime vuoden.

Viro on lähettänyt Ukrainaan muun muassa Milan-panssarintorjuntaohjusjärjestelmiä, Javelin-panssarintorjuntaohjuksia ja panssarintorjuntamiinoja.

Tämän vuoden puolella Viron aselähetykset Ukrainaan ovat kuitenkin kutistuneet kutistumistaan. Ei ole liioiteltua todeta, että kuluvan vuoden alun jälkeen Viron sotilaallinen apu Ukrainalle on ollut enää yksinomaan symbolista.

Viimeisimmän merkittävän ase- ja puolustustarvike-erän Viro lahjoitti Ukrainalle tämän vuoden tammikuussa. Viron puolustusministeriön oman ilmoituksen mukaan kyseessä oli rahallisesti suurin apupaketti, mitä Viro on Ukrainaan lähettänyt.

Viron tuonkertainen apupaketti piti sisällään kymmeniä 122- ja 155-millisiä haupitseja (eli kenttätykkejä) ja tuhansia 155 millin ammuksia, tykistöyksikköjen tukiajoneuvoja, sekä satoja tankintorjuntaan tarkoitettuja Carl-Gustaf M2 -kranaatinheittäjiä ammuksineen.

Viro ilmoitti apupakettinsa arvoksi 113 miljoonaa euroa, mutta muisti lisätä, että kyse on uusien vastaavien aseiden ja tarvikkeiden arvosta — eikä lahjoituksen todellisesta markkina-arvosta.

Viro on jo aiemmin ilmoittanut yrittävänsä saada Ukrainalle antamistaan ase- ja puolustustarvikkeista täyden kompensaation EU:n niin sanotusta rauhanrahastosta. Eli tammikuisesta apupaketistaan se haluaa 113 miljoonaa euroa, vaikka sen todellinen arvo on vain murto-osan siitä.

Tämän vuoden keväällä EU-diplomaatit ja -virkamiehet syyttivät Politico-julkaisussa Viroa siitä, miten se yrittää modernisoida omia asevarastojaan Ukrainan sodan varjolla, eli se lahjoittaa Ukrainalle varastojen vanhaa romua ja panee EU:n maksamaan sille uudet aseet ja varusteet.

Esimerkiksi ruotsalaisia Carl-Gustaf M2 -kranaatinheittäjiä on valmistettu 60-luvun alusta lähtien, eli ne ovat jopa 60 vuotta vanhoja. Sen jälkeen aseesta on tullut uusia ja kehittyneempiä malleja, ja niistä tuorein on malli M4, jota esimerkiksi Australian puolustusvoimat tilasi hiljattain 35 miljoonalla eurolla. Viroon Ukrainaan antaminen M2-heittimien ja uusien M4-heittimien hintaero on merkittävä.

Viron hallituksen ja eri ministeriöiden mukaan Viro on antanut Ukrainalle sotilaallista apua yhteensä noin 400 miljoonalla eurolla. Tammikuun jälkeen Viron apu Ukrainalle näyttää kuitenkin olleen enää vain minimaalista.

Maaliskuussa Viro lähetti Ukrainan puolustusvoimille kivääreitä, tarkkuuskivääreitä, tähtäimiä, kiikareita, ammuksia, lämpökameroita ja muuta varustusta 494 000 euron edestä.

Huhtikuussa Viro lahjoitti Ukrainan puolustusvoimille ammuksia tykkeihin ja käsituliaseisiin sekä pimeänäkölaitteita.

Kesäkuussa Viro lähetti Ukrainaan kenttäsairaalan omasta varastostaan, kun Islanti suostui korvaamaan Virolle uuden vastaavanlaisen 7,8 miljoonalla eurolla. Samalla kertaa Viro lähetti Ukrainan armeijalle kumiveneitä, dronentorjuntavälineitä ja pomminpurkajien varustusta, mutta ei eritellyt niiden hintaa.

Elokuussa Viron hallitus puolsi puolustusministeri Hanno Pevkurin ehdotusta lahjoittaa Ukrainaan käsiaseita ja niihin ammuksia. Viron puolustusministeriön julkaiseman tiedotteen mukaan lahjoituksen koko on 150 käsiasetta, mutta se on niin pieni määrä, että tiedotteessa saattaa olla virhe.

Samaan aikaan eli tämän vuoden aikana Viro on ostanut aseita ja ammuksia tai tehnyt niiden ostopäätöksiä satojen miljoonien eurojen edestä.

Tämän vuoden aikana Viro on itse saanut kumppaneiltaan enemmän rahaa maanpuolustukseen kuin mitä se on antanut tukena Ukrainalle. Esimerkiksi kesäkuussa Viro sai Natolta 40 miljoonaa euroa sotilasinfrastruktuurinsa kehittämiseen.

Rahaa puolustusvalmiutensa nostamiseen Viro saa myös Euroopan unionista, ja suoraan ainakin Yhdysvalloilta.

Syy Viron sotilaallisen avun hiipumiselle Ukrainalle löytyy samasta lähteestä kuin syy pääministeri Kaja Kallaksen hiipumiselle Ukrainan puolestapuhujana, eli Viron sisäpolitiikasta.

Virossa parlamentin oppositio on kritisoinut hallitusta ärhäkkäästi sitä, miten paljon se jakaa Viron omia aseita ja ammuksia Ukrainalle. Opposition ja etenkin Viron konservatiivisen kansanpuolueen Ekren mukaan Viron oma maanpuolustuskyky kärsii siitä. Ainakin osassa kannatuskyselyjä Ekre on noussut Viron suosituimmaksi puolueeksi ohi Kallaksen Reformipuolueen.

Ekrekään ei vastusta Ukrainan auttamista, mutta sen mukaan etusijalla pitää aina olla Viron oma kyky puolustautua. Viron asevarastoissa ei yksinkertaisesti ole enää juuri mitään annettavaa, jos puolustuskyvystä halutaan pitää kiinni.

Viron hallituksen ja Reformipuolueen on pakko ottaa kritiikki tosissaan tai muuten se jää Ekren jalkoihin.

Toinen syy Viron sotilaallisen avun hiipumiselle on rahan puute. Viron talouskasvu on ollut jo pitkään negatiivinen, valtiontalous pyörii miinuksella ja sen rahoitusvaje kasvaa, mutta hallitus yrittää selvitä ilman lisävelan ottamista — mikä käytännössä merkitsee rajuja säästötalkoita hallinnon kaikilla osa-alueilla. Samaan aikaan Viro aikoo silti nostaa puolustusmenonsa ensin kolmeen ja ensi vuonna jo 3,2 prosenttiin bruttokansantuotteesta.

Artikkeliin pyydettiin kommentteja Viron puolustusministeriöstä ja ulkoministeriöstä, mutta ne jäivät saamatta. Artikkelia varten oltiin yhteydessä myös Kielin maailmantalouden instituuttiin, joka ylläpitää ja päivittää Ukraine Support Tracker -sivustoa."
28b3edfa-306b-424b-b4f9-1c557558ea69,http://iltalehti.fi/ulkomaat/a/28b3edfa-306b-424b-b4f9-1c557558ea69,2023-09-28T10:55:14+03:00,2023-09-28T10:55:14+03:00,Ukraina uhoaa kostoa – Saako Putin maistaa omaa lääkettään? ,"Viime syksynä Venäjä kävi laajamittaista kampanjaa tuhotakseen Ukrainan energiainfrastruktuurin talven edellä. Ajatuksena oli, että kun asukkaat jäätyvät koteihinsa, Venäjä saavuttaa tavoitteitaan sodassa.

Nyt Ukraina uhoaa kostavansa Venäjän iskut samalla mitalla, jos Venäjä pommittaa Ukrainan energiainfrastruktuuria.

Pieniä merkkejä on jo nähty. Tiistaina sähköt olivat poikki seitsemässä kylässä Venäjällä Kurskin alueella, joka sijaitsee Ukrainan rajan läheisyydessä Sumyn kaupunkia vastapäätä. Lähde Ukrainan turvallisuuspalvelu SBU:sta sanoi ukrainalaismedialle, että sähkökatkojen takana oli Ukrainan turvallisuuspalvelu.

Sotatieteen dosentti Ilmari Käihkön mukaan Ukraina ei ole vielä tehnyt tällaisia iskuja kovin paljoa, mutta tulevana talvena niitä tullaan todennäköisesti näkemään.

– Ukrainalaiset ovat aika suoraan sanoneet, että jos Venäjä tekee iskuja, Ukraina tulee vastaamaan samalla mitalla.

Käihkön mukaan Ukraina hakee kommenteillaan ennen kaikkea pelotevaikutusta ja pyrkii estämään Venäjän iskut. Todennäköistä kuitenkin on, ettei tämä pysäytä venäläisiä, ja Ukrainan on lopulta pakko myös tehdä uhkaamansa iskut kasvot säilyttääkseen.

– Hyvin todennäköisesti tulevana talvena tullaan näkemään, että venäläiset iskevät Ukrainan infrastruktuuriin ja ukrainalaiset iskevät Venäjän infrastruktuuriin.

Kodit voivat siis kylmetä puolin ja toisin.

Viime vuoden talveen verrattuna Ukraina on aivan eri asemassa. Sen ilmatorjunta on kehittynyt, ja käytössä on runsaasti drooneja. Ukraina on panostanut erityisesti pitkän kantaman drooneihin, ja pystyy valmiuksiensa puitteissa tekemään iskuja syvälle Venäjän maaperälle.

Sotarikos?

Eri asia on, missä määrin Ukrainan kannattaa alkaa kostaa Venäjän iskuja samalla mitalla. Ukraina on nimittäin täysin riippuvainen ulkopuolisesta tuesta, eikä sen kannata ottaa riskejä sen suhteen, että sen käymän sodan moraalinen oikeutus kärsisi.

Iskut siviilikohteisiin voivat olla sotarikoksia. Ja vaikka Ukraina pyrkisi iskemään niin, ettei iskuissa tule kuolonuhreja, tämä ei välttämättä takaa mitään.

– Jos iskut lisääntyvät, on melkein väistämätöntä, että venäläisiäkin kuolee. Jos ei itse iskuissa, niin ainakin siinä, että Venäjä ampuu alas lennokkeja, jotka putoavat sen seurauksena väärään paikkaan.

Toinen Ukrainan ongelma liittyy Käihkön mukaan siihen, kumpi osapuoli pystyy toteuttamaan strategiaa eli energiainfrastruktuurin tuhoamista tehokkaammin.

– Tämä nähdään talven aikana. Mutta Venäjä on etulyöntiasemassa, koska sillä on käytössään enemmän ohjuksia.

Ukraina taas tulee tukeutumaan lennokkeihin, jotka voivat olla tarkempia, mutta joissa räjähdysainetta ei ole yhtä paljon kuin ohjuksissa. Ne eivät pysty tekemään yhtä suurta tuhoa kuin ohjukset.

Ylipäänsä energiainfrastruktuuriin tehtävillä iskuilla pyritään Käihkön mukaan siihen, että vastapuoli joutuu priorisoimaan suojattavia kohteita. Jos kuolonuhreja tulisi Venäjällä, venäläiset voisivat alkaa kysyä, miksei heitä suojata. Toisaalta iskut siviilikohteisiin voivat kääntyä myös iskujen tekijää vastaan.

– Iskut voivat saada venäläiset uskomaan Kremlin propagandaa, jonka mukaan sota on pakko voittaa, jotta Ukrainan iskut loppuisivat.

Ukrainan sisällä Venäjään kohdistuvat kostoiskut voivat nostaa moraalia.

– Syö moraalia, jos on vain saava osapuoli, eikä anna mitään takaisin."
d6c0bfa5-0ca2-4a68-948d-13fcf9838ab8,http://iltalehti.fi/ulkomaat/a/d6c0bfa5-0ca2-4a68-948d-13fcf9838ab8,2023-09-24T02:13:57+03:00,2023-09-24T02:13:57+03:00,Tällaisia drooneja Ukraina käyttää Venäjää vastaan,"Viime kuukausina ukrainalaiset droonit ovat hyökänneet Venäjälle lähes päivittäin. Ei ainoastaan rajan tuntumassa, vaan myös esimerkiksi Venäjän pääkaupunkiin, kertoo venäjänkielinen BBC.

Ukraina on lisännyt miehittämättömien ilma-alusten tuotantoa suuresti. Maan hallitus on investoinut yli miljardi dollaria kotimaisiin valmistajiin ja poistanut valmistajilta byrokraattisia esteitä.

– Voin sanoa, että olosuhteet droonien tuotantoon Ukrainassa ovat ehdottomasti Euroopan ja ehkä maailman parhaat, varapääministeri Mihail Fedorov sanoi.

Hänen mukaansa ukrainalaisten droonien tuotanto on kasvanut satakertaisesti viime vuoteen verrattuna.

Tällaisia drooneja Ukrainassa valmistetaan

Ukrainassa on tällä hetkellä noin 200 miehittämättömiä järjestelmiä valmistavaa yritystä. Droonien valikoima on erittäin laaja ja tarjolla on lentokonetyyppisiä tiedusteludrooneja, suuria hyökkäysdrooneja, sekä pieniä kamikaze-koptereita.

Entinen armeijan ilmatiedustelu-upseeri, ja nyt strategisen teollisuusministerin erikoisneuvonantaja Jaroslav Oleinik suostui nimeämään BBC:lle Ukrainan parhaat droonit.

Ensimmäisenä hän mainitsee Shark-tiedustelulennokin, jonka on valmistanut Ukrspecsystems-yhtiö. Valmistajan mukaan tämä lennokki voi suorittaa alueen tiedustelua jopa 80 kilometrin etäisyydeltä ja jopa kolmen kilometrin korkeudelta.

– Mielestäni Shark on yksi Ukrainan parhaista tiedusteludrooneista. Se on varmasti parempi kuin venäläinen, hän sanoi.

Tiedustelulennokeista hän mainitsee myös Aist-100:n, joka tunnetaan myös nimellä Ciconia. Lennokki on Deviro-yhtiön valmistama ja sen tärkein etu on inertianavigointi, jonka ansiosta se voi toimia vaikeissakin olosuhteissa. Lennokki voi pysyä ilmassa jopa neljä tuntia.

Oleinik pitää myös PD-2:ta (Peoples Drone) huippu droonina. Se voi toimia samanaikaisesti tiedustelukoneena, sekä pommikoneena. Sen sijaan pieni ja tutkalla huomaamaton Valkyrie-drooni on hänen mukaansa helppokäyttöinen drooni taktisen tason tiedusteluun.

Ukrainan uutuustuote

Ukrainan viranomaiset välttävät mahdollisimman paljon tiedon levittämistä tärkeimmästä uutuustuotteestaan. Kyseessä on UJ-26 Beaver-hyökkäysdrooni.

Sen tunnistaa helposti epätavallisesta muodosta, jota aerodynamiikassa kutsutaan ""ankaksi"", eli sen etusiivet ovat paljon pienempiä kuin takasiivet ja moottori ja potkuri sijaitsee takana.

Laitetta tuottaa Ukrjet-yritys. Yrityksen verkkosivuilla ei kuitenkaan ole tietoa tästä droonista. Oleinik kieltäytyi paljastamaan BBC:lle droonin yksityiskohtia.

BBC:n uutisen mukaan juuri tällä droonilla hyökättiin muun muassa Moskovan keskustaan. Aiemmin epäiltiin, että kyseessä olisi ollut niin ikään Ukrjetin valmistama UJ-22-lennokki."
fb88fd36-f3a8-434f-af61-8fbbc77bcdac,http://iltalehti.fi/ulkomaat/a/fb88fd36-f3a8-434f-af61-8fbbc77bcdac,2023-09-23T16:21:37+03:00,2023-09-23T16:21:37+03:00,"Kommentti: Ukrainan toimien kritisointi on vaikeaa, mutta välttämätöntä","Ukraina tuskin saavuttaa strategisia tavoitteitaan tänä vuonna. Näin toteaa Iltalehden erikoistoimittaja, sota-asiantuntija Emil Kastehelmi.

Myös sotatieteiden dosentti Ilmari Käihkö lataa samaisessa Iltalehden haastattelussa, että meillä monilla oli alun alkaenkin ”epärealistinen odotus” Ukrainan vastahyökkäyksen suhteen.

Länsimaissa harva toivoi tämänkaltaista viestiä, eivätkä kaikki ole sitä halunneet myöntää. Ukrainan ennalta hehkutettu vastahyökkäys ei ole kantanut hedelmää, vaan rintamalinjat ovat pysyneet käytännössä liki täysin viime vuoden marraskuun tasolla.

Itsestään selvää on, että valtaosa meistä toivoo Ukrainan voittoa. Venäjä käy laitonta, barbaarista hyökkäyssotaa presidenttinsä Vladimir Putinin päähänpinttymän takia ja harhaisen Neuvostoliiton tai keisarikunnan kaipuun vuoksi.

Mutta Ukrainan voiton kannalta on tärkeää on suhtautua sen toimiin myös kriittisesti. Se saattaa olla vaikeaa, koska moni ymmärtää tunnekuohuissaan kritiikin tarkoituksen väärin. Kriittinen suhtautuminen Ukrainan toimiin on kuitenkin välttämätöntä.

Tämä on fakta: Ukraina on tehnyt sodassa virheitä tai vähintään virhearviointeja. Niistä puhuminen tai niiden kriittinen arviointi ei ole Venäjän pussiin pelaamista. Se ei ole myöskään Venäjä-mielistä propagandaa.

Päinvastoin. Jos maalaamme todellisuuspakoisen ruusuista kuvaa Ukrainan tilanteesta sodassa, siitä hyötyvät ainoastaan Putin ja Venäjä.

Helsingin Sanomien faktantarkastaja John Helin, joka kuuluu samaan avoimia lähteitä käyttävään kollektiiviin Kastehelmen kanssa, kirjoitti elokuussa kuulleensa Ukrainan toiminnasta kriittisiä huomioita tehneiden kommentaattorien ryhtyneen harjoittamaan itsesensuuria.

Syy on Helinin mukaan siinä, että heitä on haukuttu Venäjän kannattajiksi. Ilmiössä on ollut ”jopa valtiollisen maalittamisen elementtejä”.

Tämä ei auta Ukrainaa tippaakaan, eikä siirrä rintamalinjoja taaemmaksi kohti Venäjän rajaa. Ukrainan mahdollisuudet kasvavat (lännen aseavun ohella) vain, jos Ukraina oppii virheistään, kehittää taistelukykyään ja parantaa suorituksiaan.

Toki länsimaitakin voi syyttää Ukrainan ongelmista. Poliitikot ovat yhtenä suuna lausuneet hienoja puheita, kuinka Ukraina taistelee demokratian ja meidän kaikkien puolesta autoritarismia vastaan. Varmastikaan näihin puheisiin suhteutettuna Ukrainan tukijamaat eivät ole tehneet kaikkeaan.

Voidaan sanoa, että aseapua ja järeämpää kalustoa on toimitettu liian hitaasti. Päätöksiä on tehty reaktiivisesti, kuten Käihkö ilmaisee. Mutta se ei tarkoita, että Ukraina on selvinnyt puhtain paperein.

Kastehelmi listaa useamman asian, joissa Ukraina on saattanut tehdä virheitä. Hän kysyy aiheellisesti, missä määrin Ukrainan lähtökohtainen asetelma vastahyökkäykselle oli toimivin mahdollinen. Ukraina laittoi paljon likoon Bah’mutissa, vaikka osaaville joukoille olisi ollut tarvetta muuallakin.

Kastehelmi huomauttaa lisäksi muun muassa Ukrainan ongelmista laajempien yhtymätasojen operaatioissa.

Myös Yhdysvaltain viranomaiset ovat mediatietojen mukaan kritisoineet, että Ukraina oli epäonnistunut koulutuksessa sisäistämään moderneja operaatiotaitoja, joissa yhdistetään mekanisoitu jalkaväen, tykistön ja ilmatorjunnan toiminta.

Ukraina on puolustautunut toteamalla, että Yhdysvaltain joukot eivät koskaan suorittaneet sotaoperaatioita Venäjän kokoista sotajoukkoja vastaan Ukrainan kaltaisella maaperällä ilman ilmaherruutta.

Jo ennen sotaa, kesällä 2021, Ukrainan puolustusministeriön neuvonantajana toiminut Glen Grant huomautti Ukrainan asevoimien epäonnistuneen tarvittavissa reformeissa.

Rakenteellisista ongelmista on kielinyt myös rehottava korruptio, jonka vuoksi virkahenkilöitä on potkittu pihalle. Syyskuun alussa puolustusministeri Oleksi Reznikov sai lähtöpassit viimeisimmän korruptioskandaalin seurauksena."
99501a89-e63f-4c13-8f9b-79508cf33a29,http://iltalehti.fi/ulkomaat/a/99501a89-e63f-4c13-8f9b-79508cf33a29,2023-09-23T15:19:19+03:00,2023-09-23T15:19:19+03:00,"Ukrainan aika loppuu kesken – ""Epärealistinen odotus alun alkaenkin""","Talvi lähestyy ja tämä tietää huonoa Ukrainan vastahyökkäykselle.

Yhdysvaltain asevoimien komentaja, kenraali Mark Milley arvioi Britannian yleisradioyhtiö BBC:n haastattelussa äskettäin, että Ukrainan vastahyökkäykseltä loppuu aika kesken.

– Vielä on kohtuullinen määrä aikaa, mahdollisesti noin 30–45 päivää taisteluille suotuisaa säätä, hän sanoi.

Asiantuntijoiden lausuntoihin on valunut hiljalleen pessimismiä, kuten Milleynkin kommentista voi nähdä. Sotatieteiden dosentti Ilmari Käihkön mielestä voisi yhtä hyvin puhua realismista.

– Tämä on taas sellainen kysymys, onko lasi puoliksi täynnä vai puoliksi tyhjä. Joku voisi sanoa, että tässä on kyse realismista, hän sanoo Iltalehdelle.

– Mielestäni Yhdysvaltain sotilastiedustelu ja korkeimmat sotilasviranomaiset, kuten Milley, ovat olleet Ukrainan sodan suhteen varmaan enemmän oikeassa tähän mennessä kuin muut.

Käihkö suhtautuu mielenkiinnolla Yhdysvalloilta kantautuviin lausuntoihin, joskaan niissä ei hänen mukaansa sinällään ole mitään uutta.

– Yhdysvaltain viranomaiset ovat olleet skeptisiä tai diplomaattisesti sanottuna varovaisia arvioidensa suhteen jo viime vuoden lopulta saakka, hän sanoo.

Viime marraskuussa Milley käytännössä esitti, että Ukrainan tulisi keskittyä parantamaan rintamatilannetta ja tähdätä rauhanneuvotteluihin. Milleyn arvion mukaan Ukraina ei voi voittaa sotimalla, kuten ei myöskään Venäjä.

Tuolloin Milley totesi Venäjän olevan selkä seinää vasten ja neuvotteluiden ajan olevan paras silloin, kun vihollinen on heikoimmillaan.

– Mutta sellaista viestiä sieltä ei tule, että Milley tai kukaan muu Yhdysvaltain korkeimmista sotilasviranomaisista uskoo siihen, että Ukraina pystyisi sanelemaan Venäjälle rauhanehdot. Tällaista ei ole näköpiirissä, Käihkö sanoo.

Toivottiinko liikoja?

Ukrainan vastahyökkäykselle ladattiin valtavat odotukset jo roimasti etukäteen. Osa niistä perustui Ukrainan onnistuneeseen läpimurtohyökkäykseen Harkovassa ja Venäjän viimesyksyiseen vetäytymiseen Hersonista.

Ukrainan sotilastiedustelun johtaja Kyrylo Budanov kommentoi Washington Postin haastattelussa, että ”meidän on tehtävä kaikkemme varmistaaksemme, että Krim palaa kotiin kesään mennessä”.

Nyt voi todeta, että Budanovin lausunto jäi utuisen haaveen tasolle. Käihkön mukaan ilmassa oli yksinkertaisesti liikaa optimismia.

– Voi hyvällä syyllä kysyä, olemmeko toivoneet liikoja, hän sanoo.

– Oliko realistista odottaa, että yhdellä hyökkäyksellä ratkaistaan tämä sota? Sanoisin, että se oli epärealistinen odotus alun alkaenkin. Ehkä se ylioptimistisuus on kääntynyt haitaksi.

Iltalehden erikoistoimittaja ja sota-asiantuntija Emil Kastehelmi on samoilla linjoilla siitä, että vastahyökkäys on odotuksiin nähden edennyt huomattavan hitaasti.

– Ukraina on hyökännyt pääosin kolmella suunnalla. Vaikka kaikkialla onkin saatu maltillista edistymistä, missään ei ole kuitenkaan kunnolla murtauduttu läpi ja saatu venäläisten puolustusta laajemmin murtumaan, hän kertoo.

Lukkiutunut tilanne

Käihkön mukaan todellisuus on yksinkertaisesti se, että rintamalinjat eivät ole muuttuneet kohta vuoteen. Hän ei kuitenkaan halua vähätellä ukrainalaisten pyrkimyksiä.

– Tälläkin hetkellä siellä taistelee ja kuolee ihmisiä. Se on tosiasia. Mutta yhtä totta on se, että kartoissa ei ole näkynyt muutosta, hän sanoo.

– Siellä tapahtuu koko ajan asioita, eikä niitä pidä väheksyä. Mutta viime marraskuun jälkeen tilanne on lukkiutunut.

Kastehelmen mukaan Ukraina tuskin pääsee enää tämän vuoden puolella strategisiin tavoitteisiinsa. Venäjän puolustus saattaa taipua, mutta mitään romahdusta ei Kastehelmen mukaan ole näköpiirissä.

Ainoa mahdollisuus piilee siinä, että tietoa Venäjän tappioista ei ole. Viime vuonna Venäjä romahti Harkovassa ”omaan jahkailuunsa”, ja vastaavia tilanteita saattaa tulla yllättäen eteen myös nyt.

– Jos täydennyksiä ei saada riittävästi eikä uutta mobilisaatioaaltoa tehdä, puolustuksen ei voida olettaa kestävän loputtomiin, Kastehelmi kommentoi.

– Jos taas Venäjä reagoi ongelmiin ajoissa, Ukrainan tie voittoihin on kivikkoisempi.

Käihkö huomauttaa tilanteen näyttäneen jo puolitoista vuotta sitten siltä, että edessä on pitkittynyt sota. Mikään ei viittaa siihen, että tämän suhteen olisi tapahtunut muutoksia.

– Toki tilanne voi muuttua nopeastikin, mutta tällä hetkellä meillä on kaksi valtiota, jotka sotivat keskenään. Kumpikaan ei ole antautumassa eikä kummankaan tarvitse antautua, koska molemmilla on kyky jatkaa sotaa, hän sanoo.

– Mutta kummallakaan ei ole myöskään ylivoimaa viholliseen nähden.

Ukrainan virheet

Mikä Ukrainan vastahyökkäyksessä sitten on mennyt pieleen? Kastehelmen mukaan voidaan hyvällä syyllä kysyä, missä määrin Ukrainan lähtökohtainen asetelma hyökkäykselle oli toimivin mahdollinen.

– On kyseenalaista, miksi esimerkiksi Bah’mutiin panostettiin niin paljon. Osaaville joukoille olisi ollut käyttöä muuallakin, eikä sillä suunnalla ollut parhaassakaan tapauksessa merkittävästi saavutettavaa, hän sanoo.

Etelässä Ukraina on edennyt kaikkein vaikeimpaan paikkaan. Melitopolin suunta on Kastehelmen mukaan todennäköisesti raskaammin linnoitettu alue kuin mikään muu. Ukraina on edennyt vain kilometrejä kuukausitasolla tappioiden kasaantuessa.

– Ukraina on jääräpäisesti jatkanut puskemista näillä alueilla. Toisaalta on myös todettava, ettei rintamassa tunnu olevan paikkaa, jossa olisi voinut saavuttaa sodan kuvaa laajemmin muuttavaa menestystä juurikaan sen helpommin, hän sanoo.

Ukrainalla on ongelmia myös laajempien yhtymätasojen operaatioiden suhteen. Avointen lähteiden perusteella Ukraina on operoinut enimmäkseen pienillä, maksimissaan komppaniakoon osastoilla.

Mikäli nämä pienet osastot ovat saaneet menestystä, suuremmat mekanisoidut joukot eivät ole päässeet hyötymään siitä.

– Tästä ei tosin voi kokonaan syyttää ukrainalaisia. Venäläiset ovat valmistautuneet puolustusjärjestelyissään, ja olisi yhtä lailla järjetöntä syöttää vaikkapa vaunujoukkue toisensa perään miinakenttiin ja panssarintorjuntaohjusten tuhottavaksi, Kastehelmi sanoo.

– Molempien osapuolten jatkuvana ongelmana on myös se, ettei avoimella taistelukentällä voi tehdä suurempia liikkeitä ilman, että toiminta huomataan jo pitkältä.

Tukijoiden rooli

Myös Käihkö haluaa huomioida Venäjän osuuden yhtälössä. Häntä on kismittänyt, että sodasta on puhuttu mediassa toispuoleisesti koko ajan. Sodan alussa media kohdisti huomion Venäjän toimiin, tällä hetkellä Ukrainan tekemisiin.

– Nyt keskitytään esimerkiksi Ukrainan yksittäisiin drooni-iskuihin, ja unohtuu, että myös Venäjä pyrkii voittamaan sodan, hän sanoo.

– Raportoinnin ongelma on, että sodan kokonaiskuvasta ei saa selvää. Toki voi kysyä, onko se selkeä kenellekään.

Käihkö haluaa peräänkuuluttaa Ukrainan tukijoiden roolia. Heidän merkityksensä on aivan olennaista, koska Venäjä on Ukrainaa suurempi muun muassa väestöllisesti, teollisesti ja taloudellisesti. Ilman ulkopuolista tukea Ukraina kaatuu.

– Poliitikot sanovat, että Ukrainan on pakko voittaa. Onko sitten tehty kaikki, mitä on voitu tehdä tai mitä pitäisi tehdä, että tähän poliittiseen tavoitteeseen päästään? hän kysyy.

– Tässä on ollut puolitoista vuotta aikaa. Täytyy sanoa, että kyllä näitä päätöksiä on tehty aika reaktiivisesti.

Jäätynyt konflikti?

Politico paljasti toukokuussa, että Yhdysvaltain presidentin Joe Bidenin hallinnossa on ryhdytty keskustelemaan mahdollisuudesta, että Ukrainassa käytävä sota muuttuisi jäätyneeksi konfliktiksi.

Termillä viitataan ratkaisemattomaan konfliktiin, jossa aktiivisista aseellisista toimista on luovuttu ilman rauhansopimusta. Pohjois- ja Etelä-Korean tilannetta voi pitää jäätyneenä konfliktina, vaikka niiden välillä on selvät rajat.

Bidenin hallinnossa on keskusteltu tämänkaltaisesta skenaariosta realistisena pitkäaikaisena ratkaisuna, koska kumpikaan osapuoli ei ole osoittanut halukkuutta myöntämään tappiota.

Lisäksi Bidenin hallinnossa ei uskottu, että Ukrainan vastahyökkäys aiheuttaisi kuolettavaa iskua Venäjälle. Valkoisessa talossa arvioitiin, että jäätynyt konflikti olisi hyväksyttävä ratkaisu niin Yhdysvalloille kuin Ukrainan tukijoille.

Asiassa on yksi ongelma: Ukraina. Presidentti Volodymyr Zelenskyi torppasi moiset ajatukset puhuessaan Ukrainan parlamentille kesäkuussa.

– Ukraina ei suostu jäätyneen konfliktin minkäänlaisiin muotoihin, hän julisti.

Myöskään Käihkö ei puhuisi jäätyneestä konfliktista.

– En käyttäisi sitä sanaa. Kuten sanoin, tämä on pitkittynyt sota. Sotiminen ei ole mitenkään häviämässä, hän sanoo."
250f40fa-33b4-4429-b7fa-6fca5158f389,http://iltalehti.fi/politiikka/a/250f40fa-33b4-4429-b7fa-6fca5158f389,2023-09-23T09:01:56+03:00,2023-09-23T09:01:56+03:00,"Syvyyksissä lymyää Naton pieniä aluksia, joiden käskyt ovat niin hitaita, että yksikin kirjain voi olla liikaa","Suurista kivenlohkareista rakennettu vuonna 1652 valmistunut Forte do Cavalo -linnoitus vartioi sateista Atlantin rannikkoa.

Portugalin Sesimbrassa sijaitsevasta vanhasta linnoituksesta johdetaan Nato-liittolaisten miinantorjuntaharjoitusta, jossa testataan ja käytetään liittokunnan uusinta merenalaista drooni- ja robottiteknologiaa.

Miinantorjuntaharjoitus on osa Naton Repmus 23 ja Dynamic Messenger 23 -harjoituksia, joissa parikymmentä Nato-maata ja kumppanimaa Ruotsi harjoittelevat miehittämättömien laitteiden ja niistä kerätyn tiedon analysointia simuloiduissa taistelutilanteissa.

– Testaamme myös aseellisia laitteita ja laskemme mereen torpedoita, kertoo Antonio Mourinha, joka johtaa miinaharjoituksen ohella myös Portugalin laivaston merellisten kokeilujen operaatiokeskusta (MEOC).

Suomesta kolme viikkoa kestäviin Repmus 23 -harjoituksiin osallistuu kaksi sotilastarkkailijaa Merivoimista.

Merisotakoulun apulaisjohtajan, komentaja Mika Dahlbon mukaan testiharjoitukseen osallistumisen ideana on katsoa, löytyykö harjoituksista asioita, joista voi olla Suomelle tulevaisuudessa hyötyä.

– Tai sisältyykö uusiin laitteisiin ja teknologioihin potentiaalisia uhkia, joihin meidän pitää varautua, koska kehitys tuo mukanaan sekä uhkia, että mahdollisuuksia, Dahlbo sanoo.

Robotiikan ja tekoälyn kehitys on ollut viime vuosina nopeaa. Se haastaa niin Natoa kuin kilpailijamaita.

Komentajan mukaan Nato-liittolaisilla on paljon erilaisia suorituskykyjä.

– Katsomme, olisiko niistä mitään hyötyä Suomelle, koska emme ole niin varakas valtio, että olisimme aivan kehityksen kärjessä tällä saralla tai muuallakaan, Dahlbo kertoo.

Käytössä sodassa

Ukrainassa tuhoamissotaa käyvä Venäjä on Naton suurin sotilaallinen uhka. Venäjän toimintaan varaudutaan monin tavoin, kuten suojelemalla kriittisiä merenalaisia kaapeleita ja putkia.

Portugalissa miinantorjuntaoperaatioon osallistuvan Naton sotilasasiamiehen mukaan Kiina ja Venäjä ovat myös miinapelotteella mitattuna maailman johtavia maita.

Nato-liittolaisten yhteisharjoituksia varten Portugalin rannikolle, Sesimbran ja Tróian edustalle on laskettu 50 miinaa, joista osa on päästetty ajelehtimaan vapaasti.

Miinantorjuntaharjoituksissa halutaan simuloida todellisia tilanteita.

Esimerkiksi Venäjän hyökkäyssodan aikana Mustallamerellä on raportoitu ajelehtivista miinoista, jotka aiheuttavat vakavan vaaran meriliikenteelle.

Viime vuodesta lähtien Nato-maa Britanniassa on koulutettu kymmeniä Ukrainan armeijan sotilaita miinanraivausdroonien käyttöön.

Nato-liittolaiset ovat myös antaneet Ukrainalle venäläismiinojen raivaamiseen tarkoitettuja vedenalaisia drooneja.

Ukrainalla on käytössä myös veden pinnalla kulkevia miehittämättömiä aluksia ja drooneja.

– Arviolta noin 30 miljoonalla eurolla ja uusimalla drooniteknologialla Ukraina on pystynyt tekemään Venäjän Mustanmeren laivaston lähes käyttökelvottomaksi, Nato-lähde kertoo.

Hänen mukaansa Ukrainan saavuttama tulos kuvaa uuden teknologian mahdollisuuksia ja uhkia, joihin myös Nato-maiden on varauduttava.

Suomella vahvuuksia

Nato-virkamies painottaa myös miinantorjunnan tärkeyttä, koska yksi miina voi pysäyttää meriliikenteen, etenkin kapeilla strategisilla väylillä.

Suomen kannalta olisi kriittistä, jos Venäjä pystyisi miinoittamaan Itämeren tai Suomenlahden kapeikkoja.

Nato-virkamiehen mukaan matalilla merialueilla, kuten Itämerellä käytetään suuremman räjähdysvoiman omaavia pohjamiinoja eli herätemiinoja, jotka reagoivat yläpuolella kulkevan aluksen meluun. Miinan räjähdyksestä syntyvä paineisku murtaa aluksen rungon ja vaurioittaa sen laitteistoja.

Kosketusmiinoja puolestaan käytetään syvemmissä vesissä. Ne ankkuroidaan pohjaan ja miinat laukeavat aluksen kosketuksesta.

Merisotakoulun apulaisjohtaja, komentaja Mika Dahlbo kertoo, että Suomi on miinantorjunnassa maailmanlaajuisesti ”varsin hyvä”.

– Suomen vahvuus ja yksi keihäänkärjistä on miinasodankäynti. Lisäksi meillä on vahva rannikkopuolustus.

– Meillä on pian myös uusi ohjusase, kunhan Merivoimien uudet Pohjanmaa-luokan alukset valmistuvat, Dahlbo kertoo.

Komentajan mukaan Suomi ei silti kykene merisodankäynnissä yksinään samaan vahvuusluokkaan avomerellä kuin Venäjä.

Kyllä Suomi silti oman meripuolustuksen hoitaa, ja tuoreena Nato-jäsenenä meillä on myös liittokunnan kyvyt käytössämme, Dahlbo sanoo.

Meren haasteet

Portugalin Sesimbrassa sade on tauonnut ja Atlantin valtameri avautuu sinisenä syyskuun aurinkoisen taivaan alla.

Pian alkaa miinantorjuntaan liittyvän droonin testiharjoitus, joka pidetään Portugalin laivaston 83-metrisellä rannikkovalvonta-aluksella.

Myös Suomella on miinanetsinnässä käytössään etäohjattuja vedenalaisia laitteita.

– Meillä ei kuitenkaan ole robotiikkaan nojaavia vedenalaisia drooneja, Dahlbo sanoo.

Robotiikkaan nojaaville drooneille voidaan antaa toimintaohjeita kesken tehtävän, kun taas vanhemman polven miehittämättömät vedenalaiset laitteet voidaan ohjelmoida vain etukäteen.

Drooneille vedessä toimiminen on paljon haastavampaa kuin ilmassa.

Maan pinnalla käytettäviä drooneja voidaan ohjata GPS-järjestelmän, langattoman internetin tai esimerkiksi 5G:n avulla. Vedessä sen sijaan voidaan käyttää vain akustisia eli äänisignaaliin perustuvia komentoja, jossa bittejä muutetaan ääneksi ja lopulta myös kuviksi.

– Vedenalaista operaatioympäristöä voi kuvata tosi meluisana, kaikuvana huoneena, kertoo Joao Alves, joka toimii johtavana tiedemiehenä Natoon kytkeytyneessä CMRE:ssä (Centre of Maritime Research and Experiment).

Nato-maiden vedenalainen yhteisharjoitus on Alvesin mukaan kuin cocktail-juhla, jossa on vaikea kuulla vierustoverin ääntä.

Alvesin mukaan vedenalaisille laitteille annettavat käskyt on pidettävä hyvin lyhyinä, kuten ”etene tai poistu”, koska tiedonsiirto akustisesti on niin hidasta.

– Esimerkiksi yhden twiitin mittaisen käskyn lähettämiseen kuuluu veden alla 20 minuuttia, Alves sanoo.

Nato-liittolaisten yhteistyön haasteena on myös se, miten eri maiden miehittämättömistä laitteista kerätty tieto saadaan analysoitua kaikkien käyttöön.

– Ongelmana on se, että jokaisella 31 Nato-maalla on erilaiset laitteet ja ohjelmistot käytössä.

Esimerkiksi Repmus 23 -harjoituksissa on yhteensä 90 robotiikkaan perustuvaa miehittämätöntä laitetta.

– Teemme parhaillaan yhteistä standardia, jotta voisimme tehdä entistä paremmin yhteistyötä liittolaismaiden kesken, Alves kertoo.

Tulos ei tyydytä

Portugalin laivaston kannella ollaan jo valmiina vedenalaisen droonin testiharjoitukseen.

Valmiina ollaan myös muutaman kymmenen metrin päässä merellä, jossa pienestä kumiveneestä lasketaan drooni veteen.

Droonin on tarkoitus skannata merenpohjaa noin 35 metrin syvyydessä, kahden metrin etäisyydellä merenpohjasta.

– Etäisyys on sama kuin miinojen etsinnässä, kertoo harjoitusta johtava Tomas Furvaro CEMRE:stä.

Drooni irrotetaan telineestä, ja se päästetään sukeltamaan kohti merenpohjaa.

Laivan kannella sijaitseviin tietokoneisiin alkaa pian piirtyä reitti, jota drooni meren pohjassa kulkee.

Furfaro ei kuitenkaan ole tyytyväinen harjoituksen lopussa saamaansa dataan.

– Viestejä tuli droonista vain viiden minuutin välein, vaikka niitä pitäisi tulla kerran pari minuutissa.

– Aallokko varmaan häiritsi akustiikkaa, Furvaro arvioi.

Onnistumisiakin on ollut.

Aiemmin 18 tuntia kestänyt miinankartoitustyö saatiin harjoituksissa lyhennettyä 2,5 tuntiin kolmen eri Nato-maan droonien keskinäisellä itsenäisellä, tekoälyyn perustuvalla yhteistyöllä.

Portugalilaisen laivan kannella Furfaro kertoo, että sukelluksen loputtua droonista saapuneet akustiset viestit muutetaan tietokoneella kuvaksi merenpohjasta.

Ne paljastavat, missä vihollisen miinat sijaitsevat, jolloin ne voidaan tehdä käyttökelvottomiksi.

– Drooneja ja robotiikkaa kehitetään Natossa ihmishenkien suojelemiseksi. Ne ovat myös paljon edullisempia laitteita kuin isot ja kalliit sotalaivat, Furfaro päättää."
d82ecb37-5b63-4836-93df-d2c5e90ce5f3,http://iltalehti.fi/ulkomaat/a/d82ecb37-5b63-4836-93df-d2c5e90ce5f3,2023-09-23T01:49:25+03:00,2023-09-23T01:49:25+03:00,Paljastus: Venäjä suunnittelee valtavaa sotamenojen korotusta ensi vuodelle,"Budjettiehdotus kolminkertaistaisi niin sanotut ”puolustusmenot” verrattuna ennen Venäjän hyökkäystä Ukrainaan vallinneeseen tilanteeseen.

Venäjä aikoo tehdä ”puolustusmenoihinsa” eli sotabudjettiinsa massiivisen korotuksen ensi vuonna, kertoo yhdysvaltalainen talousmedia Bloomberg.

Bloombergin näkemän budjettiesityksen perusteella Venäjä aikoo vuonna 2024 käyttää sotilaskuluihinsa jopa kuusi prosenttia bruttokansantuotteestaan. Vielä tänä vuonna sotilaallisten menojen osuus budjetista on 3,9 prosenttia.

Vertailun vuoksi Suomen puolustusministeriön menojen osuus bkt:stä oli vuoden 2022 budjetissa 1,96 prosenttia.

Yhdysvaltalaismedian mukaan Venäjän sota-ajan budjetin kehitys osoittaa, että Kremlin prioriteetit ovat muuttuneet sodan pitkittyessä. Eikä loppua näy.

Sotamenojen suunnitellaan ylittävän sosiaalimenot ensi vuonna, vaikka Vladimir Putinin hallinto valmistautuu jo täyttä häkää maaliskuussa pidettäviin presidentinvaaleihin.

Bloombergin mukaan Kreml on laatinut suunnitelman piilotellakseen Ukrainassa käytävän sodan todellisia kustannuksia kansalta, sillä se aikoo kaksinkertaistaa sellaisten menojen määrän, joiden kohdetta ei kerrota.

Sotabudjetti kolminkertaistunut

Bloombergin mukaan Venäjän hallitus käsittelee perjantaina esitysluonnoksia, jotka nostaisivat niin sanotut puolustusmenot 10,8 biljoonaan ruplaan (noin 105 miljardia euroa) vuonna 2024 tämän vuoden 6,4 biljoonasta ruplasta.

Sotilasmenot olisivat siis kolminkertaisia verrattuna vuonna 2021 laadittuun budjettiin ennen Venäjän Ukrainaan aloittamaa hyökkäyssotaa. Tuolloin puolustukseen meni 3,6 biljoonaa ruplaa.

Luokittelemattomat eli salaiset menot nousevat 11,1 biljoonaan ruplaan vuoden 2023 6,5 biljoonasta. Salainen osuus edustaa 30 prosenttia Venäjän kokonaisbudjetin menoista.

Sosiaalimenojen arvioidaan nousevan 7,5 biljoonaan ruplaan vuonna 2024, kun tänä vuonna niihin on budjetoitu 6,5 biljoonaa.

Talousarvioesityksessä ennustetaan vuoden 2024 kokonaismenoiksi 36,6 biljoonaa ruplaa, mikä on 15 prosenttia enemmän kuin kuluvana vuonna.

Optimismia

Bloombergin mukaan Venäjä on kuitenkin optimistinen tulevaisuuden suhteen.

Sotakustannuksista ja pakotteiden vaikutuksesta huolimatta Kreml uskoo tulojen kasvavan 22 prosenttia vuonna 2024, ylittäen 35 biljoonaa ruplaa. Se myös odottaa budjettialijäämän suhteessa bkt:hen supistuvan edelleen.

Myös öljy- ja kaasutulojen odotetaan kasvavan ensi vuonna lähes neljänneksellä 11,5 biljoonaan ruplaan."
337b88a9-d109-4b1f-9aab-45d06d035160,http://iltalehti.fi/ulkomaat/a/337b88a9-d109-4b1f-9aab-45d06d035160,2023-09-22T21:33:43+03:00,2023-09-22T21:33:43+03:00,Asiantuntija: Sota Ukrainassa on nyt huipentumassa,"Kokoomuksen kansanedustaja ja sotatieteiden tohtori (majuri evp) Jarno Limnéll sanoo, että Ukrainan onnistunut isku Venäjän Mustanmeren laivaston päämajaan Sevastopolissa on merkki siitä, että sota on tulossa kulminaatiopisteeseensä.

– Se kertoo siitä, että tässä koko sotatilanteessa köysi kiristyy. Se mikä alkoi Krimiltä, luultavasti päättyy Krimiin, hän sanoo viitaten Venäjän Krimin miehitykseen vuonna 2014 ja sitä seuranneeseen ”kansanäänestykseen”, jolla Putin liitti niemimaan Venäjään.

Limnéll pitää iskuja Krimille strategisesti oikeana toimenpiteenä.

– Kun maarintama-alueilla Itä-Ukrainassa on haasteita edetä, silloin tehdään tällaisia erikoisoperaatioita nimenomaan Krimin niemimaalle näyttäviin kohteisiin.

Kansanedustajan mukaan hyökkäyksillä saadaan paljon mediahuomiota sekä Venäjällä että maailmalla. Viimeksi Ukrainan onnistui tuhota Sevastopolin telakalla remonttia odottaneita Venäjän aluksia vajaa pari viikkoa sitten.

– Hyökkäykset osoittavat, että sota on aktiivisessa vaihteessa. Krim on kriittinen piste.

Krimin valtaaminen?

Limnéllin mukaan Ukrainan tavoite on horjuttaa Putinin asemaa, ja siinä Krim on tärkeässä osassa.

– Venäjä on nähnyt alusta alkaen Krimin itselleen kuuluvana alueena, ja nyt Ukraina vahvasti kyseenalaistaa sitä. Ukraina on valmis maa-, meri-, ilma-, ja kyberoperaatioihin ottaakseen Krimiä omaan hallintaansa.

– Putinin hallinto ei kestä sitä, että Krim menetettäisiin. Se tiedetään myös sodan molempien osapuolten kesken. Siksi Ukraina tekee yhä kohdistetumpia iskuja nimenomaan Krimille, jolloin siinä myöskin käydään koko sodan voitosta taistelua.

Venäjä laittaa toivonsa edelleen siihen, että länsi väsyy sotaan ja Ukrainan auttamiseen.

– Venäjä luottaa edelleen vahvasti siihen, että mitä pidemmälle sota menee, sitä enemmän länsimaiden kiinnostus sotaa kohtaan laimenee, ja että myöskin sotilaallinen tuki heikkenee.

Limnéllin mukaan on hyvä asia, että länsimaissa julkisuudessa keskustellaan jatkuvasti siitä, mitä tukea Ukraina tarvitsee ja miksi se on tärkeää.

Hän uskoo, että Ukrainan onnistuneilla iskuilla ja aktiivisuudella on vaikutusta siihen, saako se jatkossakin pyytämäänsä modernia sotateknologiaa.

Ukrainalaisviranomaiset presidentti Volodymyr Zelenskyistä lähtien ovat toistuvasti pyytäneet pitkän kantaman aseita käyttöönsä. Esimerkiksi Saksalta Ukraina on hamunnut Taurus-ohjuksia, joiden kantama on jopa 500 kilometriä. Toistaiseksi niitä ei ole Ukrainaan annettu.

Limnéll sanoo, että varoitukset sodan leviämisestä tulee ottaa huomioon, mutta niitä ei pidä liikaa korostaa.

Hän kuitenkin sanoo, että Ukrainan länsimaisilla aseilla toteuttamilla onnistuneilla iskuilla ei ole merkittävää eskalaatiomerkitystä.

– Ainoastaan siinä mielessä, että hikipisarat Kremlissä nousevat pinnalle entisestään.

Onko Kremlin strategia muuttunut?

Venäjän puolustusministeriö myönsi hämmästyttävän nopeasti Ukrainan osuneen sen Mustanmeren laivaston päämajaan Sevastopolissa.

Siitä huolimatta Limnéll ei usko, että Kremlin propagandassa ja viestinnässä on joku oleellisesti muuttunut, vaan kysymys on siitä, että tiedon pimittäminen on sille mahdotonta.

Ukrainan iskun myöntäminen voi liittyä myös siihen, että Putin pyrkii yhä tiukemmin asettamaan valtion sotatilatalouteen.

Kansanedustaja Limnéllin mukaan se on myös merkki kotiyleisölle siitä, että lisätoimia tarvitaan.

Hän sanoo uuden liikekannallepanon olevan todennäköinen.

– On hyvä olla realisti. Uusi mobilisaatio on todennäköisesti tulossa. Venäjä ja Putin eivät ole antamassa periksi, ja se on toivottavasti vihdoin lännessä myös ymmärretty."
3f31f6b9-c1e4-4b8c-8bab-9052070b03f8,http://iltalehti.fi/ulkomaat/a/3f31f6b9-c1e4-4b8c-8bab-9052070b03f8,2023-09-22T19:06:22+03:00,2023-09-22T19:06:22+03:00,Ukraina kieltäytyi Saksan Leopardeista – Paljastaa lännen heikkouden,"Der Spiegel uutisoi Ukrainan kieltäytyneen Leopard 1-panssarivaunuista. Tilannestudion asiantuntija Emil Kastehelmi toteaa syyn olevan ”varaston jämien” kunnossa.

– Vaikka idea on tavallaan hyvä, niin se toteutus on sitten kuitenkin kärsinyt, Kastehelmi tiivistää.

Leopard 1 -vaunut ovat iäkkäitä ja Saksa on itsekin myöntänyt, ettei voi tarjota riittäviä varaosia eikä osaavia mekaanikkoja vaunujen kunnostamista varten. Kunto on ollut ensimmäisen erän toimituksen aikaan tiedossa, mutta todennäköisesti Ukraina on nyt päässyt tutkailemaan vaunuja tarkemmin ja havainnut niiden puutteet.

Kyseinen panssarivaunu eroaa myös huomattavasti Leopard 2 -vaunuista, joita Ukrainalla on jo käytössä. Sekalainen kalusto vaatii Ukrainan päästä osaamista ja resursseja, sillä kaluston huollon ja varaosien saannin ohella on huomioitava koulutus erilaisten järjestelmien hallintaan.

Toisaalta Ukrainalla ei ole runsaudenpulaa panssarivaunuista, joten periaatteessa Leopard 1-vaunuilla voitaisiin korvata tappioita ja niiden avulla pystyttäisiin muodostamaan uusia osastoja.

”Helpot ratkaisut” käytetty

Kastehelmen mukaan länsimaiden pitäisi pystyä kunnostamaan vaunut ja muu kalusto ennen niiden lähettämistä Ukrainaan, sillä sotaa käyvällä maalla ei ole tällä hetkellä kapasiteettia kunnostaa vaunuja käyttökuntoon.

Länsimaista kuullut kaiut varastoissa lojuvan kaluston kunnosta ja ylipäätään varastojen tyhjentymisestä ovat Kastehelmen mukaan huolestuttavia. Toki teollisuus toimisi tehokkaammin, mikäli Eurooppa ja Nato olisivat siirtyneet sodanaikaiseen asetuotantoon, mutta ongelmat paljastavat lännen asevarastojen heikkoudet tuotantokapasiteetin osalta.

– Helpot ratkaisut Ukrainan auttamiseksi, varsinkin kalustopulan osalta, alkaa olla käytetty."
8e05e88f-c22c-467b-b08e-0aee84d86ef9,http://iltalehti.fi/ulkomaat/a/8e05e88f-c22c-467b-b08e-0aee84d86ef9,2023-09-21T21:23:29+03:00,2023-09-21T21:23:29+03:00,Puolan presidentti: Pääministerin Ukraina-kommentit ymmärrettiin väärin,
b5312892-8814-4793-a391-0ea7d939fc0f,http://iltalehti.fi/ulkomaat/a/b5312892-8814-4793-a391-0ea7d939fc0f,2023-09-21T20:01:52+03:00,2023-09-21T20:01:52+03:00,"Ukraina valtasi niin tuhoutuneen alueen, ettei siellä ole enää mitään – Ja lopullinen näkymä saattaa olla vielä kauheampi","Ukraina on onnistunut kuluneen viikon aikana etenemään Bah’mutin suunnalla itäisellä rintamalla. IL-TV:n Tilannestudiossa kerrotaan tällä viikolla, että ainakin Andriivkan ja Klitštšiivkan kylät on onnistuttu vapauttamaan.

Ne ovat pieniä, muutaman sadan ihmisen asutuskeskuksia, eikä kyse ole ""laajamittaisesta läpimurrosta”. Tällä hetkellä rintamalinja mukailee idässä kulkevaa rautatietä.

Takaisin vallatuista kylistä ei ole juuri mitään jäljellä. Tilannestudion asiantuntija Emil Kastehelmen mukaan tällä hetkellä idässä vapautetaan ”lähinnä tiilikasoja” ja esimerkiksi Andriivka on tuhoutunut täysin.

– Se näyttää siltä, kuin koko kylä olisi purettu viimeistä taloa myöten.

Näin Ukraina voi pyrkiä eteenpäin

Alueen taistelut ovat olleet tiukkoja. Kastehelmi kertoo, että huhut Venäjän tappioista taisteluissa ovat liioiteltuja.

– Siellä on ollut tiukkaa vääntöä, joka on hiljalleen kääntynyt Ukrainan eduksi.

– Kokonaisuudessaan tuolla pitää tapahtua vielä aika paljon ennen kuin syntyy jonkinnäköinen suurempi ratkaisu.

Ukraina voi pyrkiä etenemään itään päin esimerkiksi koukkaamalla Bah’mutin eteläpuolelta. Alueen maasto on kuitenkin taisteluiden kannalta hankala, sillä siellä sotilaita ovat vastassa jokilaakso, kukkulat ja huonokuntoiset tiet.

Toinen vaihtoehto on lähteä Kurdiumivkan suuntaan. Kastehelmen mukaan kylän vapauttamalla Ukraina parantaisi asemiaan erityisesti logistiikan suhteen.

Kurdiumivka sijaitsee kukkulalla, ja sen kaatuminen hankaloittaisi myös eteläpuolelle jäävien kylien puolustamista. Tämä voisi auttaa Ukrainaa saavuttamaan pitkäaikaisemman tavoitteen Donetsk-Donbass-kanavan varren vapauttamisesta venäläisistä.

Koko Tilannestudion 63. jakso on katsottavissa artikkelin alusta.

Erikoistoimittaja Emil Kastehelmi on yksi Ukrainan rintamatilannetta seuraavan Black Bird Groupin perustajista. Tiimi seuraa Ukrainan sodan kehittymistä avointen lähteiden kautta ja päivittää tilannetta The War in Ukraine -verkkokarttaan."
e6f73cf0-31ac-4a90-aa47-a8af086a5878,http://iltalehti.fi/ulkomaat/a/e6f73cf0-31ac-4a90-aa47-a8af086a5878,2023-09-21T15:31:02+03:00,2023-09-21T15:31:02+03:00,Ukraina sanoo suomalaisen satelliitin mahdollistaneen Putinia nöyryyttäneet iskut – Suomalaisupseeri huolestui,"Ukrainan puolustusministeriön mukaan suomalainen satelliitti on auttanut aiheuttamaan tuhoja Venäjälle tärkeille kohteille, mukaan lukien Donin Rostovin kaupungin mukaan nimetylle sukellusveneelle ja Minsk-nimiselle maihinnousualukselle.

Tuhot tapahtuivat viime viikolla, kun Ukraina iski Venäjän Mustanmeren laivaston päätukikohtaan Sevastopolissa. Hyökkäyksessä Iceye-yrityksen satelliitti oli Ukrainan mukaan ”erittäin merkittävässä roolissa”.

Isku oli merkittävä, sillä Venäjä on satsannut miljardeja dollareita uusien diesel- ja ydinkäyttöisten sukellusveneiden rakentamiseen.

Ukrainan tiedustelupalvelu on julkaissut myös kuvia, jotka on otettu Iceye-satelliitilla, jonka Ukraina hankki käyttöönsä joukkorahoituksella. Espoosta käsin toimiva yritys syntyi alun perin projektissa, jossa Aalto-yliopisto oli osallisena. Iltalehti kertoi satelliitista aiemmin tässä jutussa.

Suomen Ilmavoimille työskentelevä upseeri Juuso Liekkilä kommentoi kuvien julkaisua X:ssä (ent. Twitter) huolestuneeseen sävyyn. Hänen mukaansa julkisuus ei ole suomalaisyritykselle ainoastaan hyvä asia.

– Ymmärrän ukrainalaisen näkökulman tässä, eli korostetaan omaa tiedustelukykyä infovaikuttamisen näkökulmasta. Suomalaisen yrityksen näkökulmasta taas ei välttämättä ole pelkästään eduksi, että osallisuutta ja merkitystä sodankäyntiin korostetaan näin.

Liekkilän mukaan näkyvyys voi altistaa myös ”vastatoimille”.

– Olisi mielenkiintoista tietää, mitä Ukraina ja Iceye ovat viestinnästä sopineet keskenään. Iceyen oma viestintä asiasta on ollut lähes olematonta. Iceyen tuki Ukrainalle on kuitenkin siis mahtava asia, Liekkilä kirjoittaa."
d7feb9ea-8227-4757-90af-926dcaaa7cf7,http://iltalehti.fi/ulkomaat/a/d7feb9ea-8227-4757-90af-926dcaaa7cf7,2023-09-20T23:31:50+03:00,2023-09-20T23:31:50+03:00,Osuiko Ukraina Venäjän laivaston  komentokeskukseen Krimillä? Video näyttää savupilven,"Ulkomaat

Osuiko Ukraina Venäjän laivaston komentokeskukseen Krimillä? Video näyttää savupilven

Tähän juttuun on koottu Ukrainan sodan tärkeimmät tapahtumat keskiviikolta. Kyseessä on sodan 574. päivä.

Ukraina sanoo osuneensa Venäjän laivaston komentokeskukseen Krimillä

Zelenskyi: Venäjä on YK:n turvallisuusneuvoston jäsen laittomasti

Puola voi laajentaa ukrainalaisen ruuan tuontikieltoa

Ukraina sanoo osuneensa Venäjän laivaston komentokeskukseen Krimillä

Ukrainan asevoimat kertoo Telegramissa iskeneensä onnistuneesti Venäjän Mustanmeren laivaston komentokeskukseen Sevastopolissa Krimillä.

Ukrainan tiedustelupalvelun edustaja Andriy Jusov sanoi sanomalehti Kiev Postille, että tavoitteena oli osua nimenomaan komentokeskukseen.

Sosiaalisen median palvelu X:ssä kiertävissä videoissa näkyy suuri musta savupilvi alueella jonka uskotaan olevan Belbekin sotilaslentokenttä lähellä Sevastopolia.

Aiemmin keskiviikkona Sevastopolin alueen miehityshallinnon kuvernööri Mihail Razvožajev kertoi, että Ukrainan ohjushyökkäys kaupunkiin saatiin estettyä.

Zelenskyi: Venäjä on YK:n turvallisuusneuvostossa laittomasti

YK:n turvallisuusneuvoston kokouksessa keskiviikkona puhunut Ukrainan presidentti Volodomyr Zelenskyi jatkoi Venäjän kovasanaista kritisointia. Hänen kommenteistaan kertoo uutistoimisto Reuters.

– Meidän ei pidä jäädä odottamaan, että [Venäjän] aggressio menee ohi, vaan meidän on toimittava nyt, hän sanoi.

Zelenskyi otti kantaa myös turvallisuusneuvoston nykytilaan. Hänen mukaansa sen tulisi olla ”täysin tilivelvollinen” YK:n jäsenmaille ja sen pysyvien jäsenten tulisi heijastaa ”nykytodellisuutta”.

Ukrainaan hyökännyt Venäjä on neuvoston pysyvä jäsen, ja on onnistunut sodan aikana lamauttamaan sen aseman veto-oikeudellaan.

– On epäoikeudenmukaista, että Venäjällä on pysyvä edustus turvallisuusneuvostossa samaan aikaan, kun miljardeilla ihmisillä sitä ei ole.

Zelenskyin mukaan Venäjä on turvallisuusneuvoston jäsen laittomasti.

– Heidän edustajansa ovat valehtelijoita, joiden tehtävänä on valkopestä Ukrainassa parhaillaan käynnissä oleva aggressio ja kansanmurha

Ukrainan presidentti vaati myös Afrikan ja Aasian maille nykyistä laajempaa pysyvää edustusta turvallisuusneuvostossa.

Puola voi laajentaa ukrainalaisen ruuan tuontikieltoa

Puolan pääministerin mukaan maa saattaa asettaa ukrainalaista ruokaa kohtaan vielä lisää tuontikieltoja. Mateusz Morawiecki kommentoi asiaa puolalaismedia Polsat newsille Reutersin mukaan.

Puola on sodan aikaan kuulunut Ukrainan kovimpiin tukijoihin. Maiden välillä on kuitenkin ollut syvenevän konfliktin merkkejä sen jälkeen, kun Puola, Unkari ja Slovakia päättivät asettaa maahantuontikiellon ukrainalaiselle viljalle. Maat perustelevat tuontirajoituksia sillä, että ne haluavat turvata omien viljelijöidensä aseman.

Ukraina teki asiasta tiistaina virallisen valituksen Maailman kauppajärjestö WTO:lle. Samalla Ukraina ilmoitti, että se voi vastata samanlaisilla tuontikielloilla.

Kreml: Venäjä aikoo syventää suhteita Pohjois-Korean kanssa

Venäjä haluaa syventää suhteitaan Pohjois-Korean kanssa kaikilla osa-alueilla, Kremlin tiedottaja Dmitri Peskov sanoi keskiviikkona Reutersin mukaan. Hän vastasi toimittajien kysymykseen viime viikolla järjestetystä Pohjois-Korean johtaja Kim Jong-unin vierailusta Venäjällä.

Iltalehti kertoi vierailun saldosta aiemmin tässä jutussa.

Polttoainesäiliö paloi Sotšissa

Dieseliä sisältävä polttoainesäiliö paloi Sotšin lähellä sijaitsevassa Adlerskyn kaupungissa, kertoo Krasnodarin alueen kuvernööri Veniamin Kondratjev Reutersin mukaan.

Viranomaisten mukaan palo saatiin myöhemmin sammutettua. Loukkaantuneita ei tullut.

Venäläiset uutistoimistot kertoivat aiemmin alueella syttyneestä tulipalosta.

Olena Zelenska YK:ssa: Auttakaa palauttamaan Venäjän kaappaamat lapset

Ukrainan presidentin Volodymyr Zelenskyin puoliso Olena Zelenska kehotti tiistaina maailman johtajia auttamaan Venäjälle pakkosiirrettyjen ukrainalaislasten palauttamisessa, kertoo AFP.

YK:n yleiskokouksen yhteydessä Zelenska sanoi, että yli 19 000 ukrainalaislasta on siirretty väkisin Venäjälle tai Venäjän miehittämille ukrainalaisalueille.

Tähän mennessä pakkosiirretyistä lapsista vain 386 on palautettu.

– Venäjällä heille kerrottiin, että heidän vanhempansa eivät tarvitse heitä, että heidän maansa ei tarvitse heitä, että kukaan ei odota heitä, Zelenska sanoi.

– Kaapatuille lapsille kerrottiin, että he eivät ole enää ukrainalaisia lapsia, vaan venäläisiä lapsia, hän lisäsi.

Tiistaina yleiskokoukselle pitämässään puheessa presidentti Zelenskyi kutsui Venäjän toimia kansanmurhaksi.

– Yritämme saada lapset takaisin kotiin, mutta kello tikittää. Mitä heille tapahtuu, Zelenskyi kysyi.

– Nuo lapset Venäjällä opetetaan vihaamaan Ukrainaa, ja kaikki siteet heidän perheisiinsä katkeavat, Zelenskyi lisäsi ja kutsui Venäjän toimia ”selväksi kansanmurhaksi.""

Venäjä kiistää syytökset ja sanoo sen sijaan pelastaneensa ukrainalaislapsia sodan kauhuilta.

Kansainvälinen rikostuomioistuin on antanut Venäjän presidentistä Vladimir Putinista pidätysmääräyksen sotarikossyytteen perusteella ukrainalaislasten laittomasta karkottamisesta. Toinen pidätysmääräys annettiin Venäjän presidentin lasten oikeuksista vastaavasta komissaarista Maria Lvova-Belovasta samojen syytteiden nojalla.

Zelenskyi kehotti Trumpia jakamaan rauhansuunnitelmansa

Ukrainan presidentti Volodymyr Zelenskyi kehotti Yhdysvaltain entistä presidenttiä Donald Trumpia julkistamaan rauhansuunnitelmansa, jos Trumpilla on keino lopettaa Ukrainan ja Venäjän välinen sota, uutisoi CNN.

Zelenskyi kuitenkin korosti, ettei Ukraina voi hyväksyä rauhansuunnitelmaa, jossa Ukraina luovuttaisi alueitaan Venäjälle.

– Jos ajatuksena on ottaa osa alueestamme ja antaa se Vladimir Putinille, rauhansuunnitelma ei toimi, Zelenskyi sanoi CNN:n haastattelussa YK:n yleiskokouksessa pitämänsä puheen jälkeen.

Trump kieltäytyi toukokuisessa CNN:n haastattelussa sanomasta, kenen pitäisi hänen mielestään voittaa Ukrainan sota. Trump sanoi sen sijaan haluavansa, että verenvuodatus loppuisi. Trump myös kehuskeli pystyvänsä lopettamaan sodan 24 tunnissa.

Trumpilta kysyttiin myös sunnuntaina NBC-uutiskanavan ohjelmassa, suostuisiko hän siihen, että Putin pitää valtaamansa Ukrainan maa-alueet.

– Ei, ei. Tekisin reilun sopimuksen kaikille. Ei, tekisin siitä reilun, Trump vastasi.

Trump on ehdolla republikaanipuolueen presidenttiehdokkaaksi, ja mielipidemittauksissa Trumpin kannatus on ollut korkea.

Yhdysvalloissa Ukrainan tukeminen on kohdannut kasvavaa kritiikkiä viime aikoina etenkin eräiltä republikaanipuolueen edustajilta.

Zelenskyi on parhaillaan Yhdysvalloissa ja puhui tiistaina YK:n yleiskokouksessa. Zelenskyin on määrä tavata matkallaan myös edustajainhuoneen puhemies, republikaanipuoluetta edustava Kevin McCarthy sekä maan nykyinen presidentti Joe Biden."
e71312d4-feae-48e2-a793-4e83a857c7b7,http://iltalehti.fi/politiikka/a/e71312d4-feae-48e2-a793-4e83a857c7b7,2023-09-20T13:43:30+03:00,2023-09-20T13:43:30+03:00,Uutuuskirja: Näin Niinistö sai lähes neljä kuukautta etukäteen tietää Putinin hyökkäävän Ukrainaan ,"Yhdysvaltain ja Britannian tiedusteluilla oli marraskuussa 2021 vakuuttava kuva Venäjän hyökkäysvalmisteluista, Niinistö kertoo uutuuskirjassa.

Venäjä aloitti 24. helmikuuta 2022 laittoman hyökkäyssodan Ukrainaa vastaan. Lähes neljä kuukautta aiemmin presidentti Sauli Niinistö sai tietää yhdysvaltalaisilta ja briteiltä, että Venäjä todennäköisesti hyökkäisi täydellä voimalla Ukrainaan.

Iltalehden politiikan toimittaja Lauri Nurmen uudessa kirjassa, Suomen salattu tie Natoon (into) käydään läpi kuukausia ennen Venäjän hyökkäystä. Kirjaan on haastateltu muun muassa presidentti Niinistöä.

Yhdysvaltain presidentti Joe Biden ja Niinistö kohtasivat 1. marraskuuta 2021 ilmastokokouksessa Glasgow’ssa. Biden kiitteli Suomea kunnianhimoisesta sitoutumista hiilineutraaliuden saavuttamiseen, mutta keskustelun pääaiheena oli sodan uhka sekä Suomen suhde Yhdysvaltoihin ja Natoon.

– Biden-yhteys alkoi Glasgow’ssa. Sitten oli pari puhelinsoittoa, joulu- ja tammikuiset. Ja lopuksi tapaaminen Valkoisessa talossa maaliskuussa, Niinistö kuvailee kirjassa.

Niinistön mukaan ensi alkuun presidenttien keskusteluissa korostui pyrkimys vaikuttaa Putinin mielenliikkeisiin siten, että Venäjä ei aloittaisi täysimittaista sotaa. Biden ei Niinistön mukaan esitellyt hänelle suunnitelmaa Suomen ja Ruotsin liittymisestä Natoon.

– Alkuvaiheessa, siis sekä Glasgow’ssa että joulukuun ja vielä tammikuunkin puhelinkeskusteluissa, pääaiheena oli, onko jotain tehtävissä Venäjän aggressioitten estämiseksi. Se oli selvä pääaihe, jota Biden toi esille. Kun oli tiedossa, että minulla on puhelu Putinin kanssa, kävin molemmilla kerroilla sen alle puhelun Bidenin kanssa, Niinistö kertoo kirjassa.

Niinistön mukaan keskusteluissa Bidenin kanssa käsiteltiin myös Suomen Nato-jäsenyyttä.

– Kyllähän Bidenin kanssa tietysti Nato-jäsenyyttä sivuttiin, koska minulla oli näissä puheluissa tarve saada vahvistus sille itsestään selvälle seikalle, että Naton ovi pysyy auki huolimatta siitä, mitä Venäjä puhuu.

– Ja tuota... Ehkä siinä oli tätäkin, että Suomen mutta varmaan myös Ruotsin asemoituminen Natoon saattaa olla kysymys, joka Venäjään voi vaikuttaa, Niinistö kertoo kirjassa.

”Yhdysvallat tiesi, että Venäjä valmisteli hyökkäystä”

Kun Biden, Niinistö, Ukrainan presidentti Volodymyr Zelenskyi ja muut valtiojohtajat kohtasivat marraskuussa 2021 Skotlannissa, Yhdysvaltojen keskustiedustelupalvelun CIA:n johtaja William J. Burns lensi Moskovaan.

– Hänellä oli salkussaan Bidenin varoituskirje Putinille: Yhdysvallat tiesi, että Venäjä valmisteli hyökkäystä. Putin lateli Burnsille valituksensa siitä, että Nato hyväksyy uusia jäsenmaita. Hän ei yrittänyt kumota amerikkalaisten tiedustelutietoja eikä hätkähtänyt, kun Burns varoitti Yhdysvaltojen rankaisevan Venäjää, jos maa hyökkää voimalla Ukrainaan. Putin puhui Zelenskyistä ja ukrainalaisista halventavasti. Burns arvioi, että Putin oli asialleen omistautunut. Hän välitti viestin Skotlannissa olleelle Bidenille: ”Huoleni taso on noussut, ei laskenut”, Lauri Nurmen uutuuskirjassa kuvataan.

Yhdysvaltain ulkoministeri Antony Blinken kertoi Glasgow’ssa amerikkalaisten tiedoista Zelenskyille. Biden puolestaan kertoi marraskuun ensimmäisen päivän iltana Niinistölle suoraan Burnsin johtaman CIA:n keräämistä tiedoista ja Putinille lähettämästään varoituksesta.

– Yhdysvaltojen ja Britannian tiedusteluille oli syntynyt vakuuttava kuva hyökkäysvalmisteluista, Niinistö sanoo kirjassa.

Skotlannissa Niinistöllä oli tapaaminen myös Britannian puolustusministerin Ben Wallacen kanssa.

Britit olivat jo marraskuun alussa huolissaan Suomen turvallisuudesta.

– Wallace kertoi brittien arviosta, että Venäjä todennäköisesti hyökkäisi täydellä voimalla Ukrainaan ja että britit aseistaisivat ukrainalaisia. Hän oli jenkkien tavoin aika lailla varma, että venäläiset sieltä ryhmittyvät, ja otti esille myös Suomen mahdollisesti tarvitsemat turvatakuut, Niinistö kertoo."
1aa5b35b-0f06-4674-9844-57e6d802946a,http://iltalehti.fi/ulkomaat/a/1aa5b35b-0f06-4674-9844-57e6d802946a,2023-09-20T11:13:19+03:00,2023-09-20T11:13:19+03:00,"Lähde: Ukraina iski ""todennäköisesti"" Afrikassa","Mikäli tieto pitää paikkansa, se voisi kertoa sodan leviämisestä Ukrainan ulkopuolelle.

Yhdysvaltalaismedia CNN:n selvityksen mukaan Ukrainan erikoisjoukot olivat todennäköisesti useiden Sudanissa tapahtuneiden iskujen takana, jotka kohdistuivat venäläisen palkka-armeija Wagnerin tukemiin joukkoihin. Tämä herättää kysymyksiä sodan leviämisestä Ukrainan rajojen ulkopuolelle.

Ukrainalainen sotilaslähde kuvaili operaatiota ”ei-Sudanin joukkojen” toimiksi. Toimittajan jatkaessa aiheesta lähde suostui ainoastaan sanomaan, että ”Ukrainan erikoisjoukot olivat todennäköisesti vastuussa”.

Korkean tason sotilaslähde Sudanista sanoo, ettei hänellä ole tietoa Ukrainan operaatiosta Sudanissa, eikä hän usko tietojen pitävän paikkansa. Useat USA:n viranomaiset vaikuttivat CNN:n mukaan yllättyneiltä, kun heiltä kysyttiin Ukrainan joukkojen osallisuudesta.

CNN:n haltuunsa saama videomateriaali drooni-iskuista viittaa Ukrainan ”tyyliin”, ja asiantuntijoiden mukaan käytetyt taktiikat ovat erittäin epätyypillisiä Sudanissa tai muualla Afrikassa. Vähintään kahdeksassa iskussa käytettiin kahta kaupallisesti saatavilla olevaa droonia, joita Ukraina yleisesti käyttää. Ohjauslaitteen näytöllä näkyi ukrainankielistä tekstiä.

Videoilla kuvakulma vaihtelee. CNN:n mukaan välillä nähdään itse droonin kuvaamaa materiaalia, välillä droonia kuvataan ylhäältä käsin ja välillä kuvassa näkyy droonin ohjauslaite.

Kyseiset pienen mittakaavan iskut tehtiin Omdurmanin kaupungin alueella ja lähettyvillä. Kaupunki sijaitsee Niili-joen varrella Sudanin pääkaupunki Khartumia vastapäätä. Alueella on nähty kovia taisteluita kahden ryhmittymän välillä jo kuukausien ajan. Vastakkain ovat Sudanin armeija ja Wagnerin tukemat RSF-joukot.

CNN on pystynyt geolokatoinnin avulla paikantamaan videot, mutta kuvauspäivää ei ole voitu riippumattomasti varmistaa. Videoiden tapahtumat näyttävät kuitenkin vastaavan 8. syyskuuta tehtyjä iskuja alueella.

Prigožinin kuolema ei vaikuttanut

Korkea-arvoinen sudanilaislähde sanoo CNN:lle, että ”90 prosenttia” RSF:n aseista tulisi Wagnerilta. Hänen mukaan Sudanissa on ymmärretty, että Venäjän Kreml ja Wagner ovat sama asia, vaikka Venäjä virallisesti kieltää tietävänsä mitään RSF:n tukemisesta.

Wagner tunnetaan Afrikassa brutaaleista taktiikoista, joilla se tukee sotilaallisia ryhmittymiä ja itsevaltaisia hallituksia, saaden vaihtokaupassa pääsyn arvokkaisiin mineraaleihin. Sudanissa Wagner on saanut haltuunsa merkittäviä osia kultakaivosteollisuudesta. Tämän uskotaan auttavan Venäjää hyökkäyssodassa Ukrainassa.

Sudanilaislähteen mukaan RSF on saanut jatkuvasti uusia aseita myös sen jälkeen, kun Wagner-johtaja Jevgeni Prigožin kuoli lento-onnettomuudessa 23. elokuuta. Prigožin oli juuri lentänyt takaisin Venäjälle Afrikasta, kun hänen koneensa putosi Moskovan ulkopuolella ja kaikki kyydissä olleen kuolivat.

Vain kahta päivää Prigožinin kuoleman jälkeen Venäjän varapuolustusministeri Junus-Bek Jevkurov aloitti kiertueen viiteen maahan, joissa Wagner vaikuttaa: Libyaan, Syyriaan, Maliin, Burkina Fasoon ja Keski-Afrikan tasavaltaan.

Ukraina on Venäjän hyökkäyssodan aikana pyrkinyt syventämään suhteitaan muun muassa Afrikan maiden kanssa. Ukrainan ulkoministeri Dmytro Kuleba vieraili viime vuonna kolmella erillisellä matkalla yli kymmenessä Afrikan maassa.

Kuleban mukaan Venäjä yrittää pitää Afrikan maita vaikutuksensa alaisena ”pakottamalla, lahjomalla ja pelolla”. Tässä Venäjä käyttää erityisesti propagandaa ja Wagneria.

– Strategiamme ei ole korvata Venäjää vaan vapauttaa Afrikka Venäjän vaikutusvallasta, Kuleba sanoi AFP:n haastattelussa CNN:n mukaan."
c6da9948-0bbc-45ae-9011-fb394e50fb6f,http://iltalehti.fi/ulkomaat/a/c6da9948-0bbc-45ae-9011-fb394e50fb6f,2023-09-15T19:21:39+03:00,2023-09-15T19:21:39+03:00,Kadonnut venäläiskenraali löytyi Afrikasta,"Venäjän invaasiota Ukrainaan tammikuuhun asti johtanut Sergei Surovikin on Afrikassa puolustusministeriön delegaation kanssa.

Wagner-palkkasoturiryhmän juhannuskapinan jälkeen julkisuudesta kadonnut ja venäläismedioiden mukaan vankilaan viskattu kenraali Sergei Surovikin on löytynyt.

Venäjän valtion kontrolloima talouslehti Kommersant nimittäin kertoo Surovikinin olevan Pohjois-Afrikan Algeriassa yhdessä puolustusministeriön delegaation kanssa.

Lehden sotilaslähde oli myös jakanut kuvia kenraalista, joka näyttääkin niiden perusteella voivan hyvin.

Kommersant ei paljastanut kuvien tarkkaa ottoajankohtaa. Niissä näkyy Surovikin ja muita venäläisdelegaatioon kuuluvia ilmeisesti tutustumassa paikalliseen moskeijaan.

Yhdessä kuvassa kenraali istuu tuolilla ja näyttää kuuntelevan tarkasti, kun hänelle esitellään Koraania.

Surovikinia ei ole nähty julkisuudessa Wagner-palkkasoturiryhmän kapinan jälkeen.

Amerikkalaisten turvallisuuslähteiden mukaan Surovikin tiesi ennalta kapinasta. Surovikinilla uskotaan olleen läheiset suhteet Wagner-pomo Jevgeni Prigožiniin.

Kreml ei ole suostunut kommentoimaan Surovikinin kohtaloa kesäkuun jälkeen, vaan hänen on esimerkiksi sanottu ”menneen lepäämään”."
cb5e0ed1-b318-4505-8d71-1ef2b3096893,http://iltalehti.fi/ulkomaat/a/cb5e0ed1-b318-4505-8d71-1ef2b3096893,2023-09-14T21:46:24+03:00,2023-09-14T21:46:24+03:00,Biden kutsui Zelenskyin Valkoiseen taloon – Saako Ukraina tavoitteitaan läpi?,"Presidenttien on määrä tavata Valkoisessa talossa YK:n yleiskokouksen jälkeen ensi viikolla.

Yhdysvaltain presidentti Joe Biden aikoo tavata Ukrainan presidentti Volodymyr Zelenskyin ensi viikolla, kertoo uutistoimisto Reuters.

Tapaaminen järjestetään Valkoisessa talossa sen jälkeen, kun Zelenskyi on osallistunut New Yorkissa pidettävään YK:n yleiskokoukseen.

Biden ja Zelenskyi tapasivat edellisen kerran heinäkuussa Vilnassa Naton huippukokouksen yhteydessä.

Politico-lehden mukaan Ukrainan presidentin Yhdysvaltojen matkan tarkoituksena on saada tukea uusilta mailta taistelussa Venäjän invaasiota vastaan. Etenkin globaalin etelän maat ovat tähän asti kieltäytyneet tuomitsemasta Venäjää.

Zelenskyin matkan kaksi päätavoitetta ovat Politicon mukaan kansainvälinen tuki kymmenkohtaiselle rauhansuunnitelmalleen, sekä löytää ratkaisu Mustanmeren viljanviennin turvaamiseksi.

Venäjä poistui YK:n välittämästä sopimuksesta yksipuolisesti heinäkuussa, ja on sen jälkeen keskittynyt pommittamaan Ukrainan viljasatamia."
c868d349-7ee5-4b2f-b5db-57ce018b8b58,http://iltalehti.fi/ulkomaat/a/c868d349-7ee5-4b2f-b5db-57ce018b8b58,2023-09-14T20:41:24+03:00,2023-09-14T20:41:24+03:00,Onko Ukrainassa läpimurto käynnissä? Asiantuntija vastaa,"Miten läpimurto määritellään ja onko Ukraina onnistunut siinä?

Ukraina on viimeisimpien tietojen mukaan ottanut haltuunsa yhä suurempia osia Surovikin linjasta, eli niin sanotun ensimmäisen pääpuolustustasan toisella puolella venäläiset eivät ole toistaiseksi onnistuneet ajamaan ukrainalaisia pois.

– Pientä asemien murentamista on paikka paikoin tapahtunut, toteaa Iltalehden sota-asiantuntija Emil Kastehelmi.

IL-TV:n Tilannestudiossa keskusteltiin tällä viikolla muun muassa läpimurron määritelmästä. Sen oleelliseksi alkutekijäksi kuuluu, että hyökkäyksellä onnistutaan läpäisemään vastustajan puolustus.

– Läpimurto tarkoittaa tilannetta, joka ei jää pelkkään läpäisyyn, vaan läpimurrosta puolustukseen tehtyä aukkoa täytyisi pystyä mahdollisimman nopealla tahdilla laajentamaan.

Saavutettua menestystä olisi siis kyettävä hyödyntämään ja myös ylläpitämään. Onnistunut läpimurto pakottaa puolustajan reaktiiviseen tilaan, jossa se ei enää kykene toteuttamaan alkuperäistä puolustussuunnitelmaansa, vaan joutuu alati muuttuvassa, epäselvässä ja uhkaavassakin tilanteessa turvautumaan nopeisiin päätöksiin.

– Tällä on sitten laajempikin vaikutus vastustajan puolustukseen. Onnistuessaan läpimurron on tarkoitus johtaa puolustuksen romahdukseen tietyllä määritellyllä maantieteellisellä alueella.

Organisoitua vastarintaa

Ukrainan sodan aikana kunnolliset läpimurrot ovat olleet vähissä. Kaikkein merkittävin nähtiin alkusyksystä 2022, kun Ukraina onnistui valtaamaan takaisin Venäjän miehittämän Harkovan alueen. Viime kuukausien aikana uusia, vastaavankaltaisia läpimurtoja ei kuitenkaan ole nähty.

– Hyökkääjän pitäisi kyetä liikkeisiin, jotka oikeasti sitä vastustajaa sekoittaa ja heittää sen tavallaan pois tolaltaan. Tällä hetkellä tilanne on kuitenkin se, että vaikka Venäjä on menettänyt ihan pysyvästikin näitä linnoitteitaan pääpuolustuslinjan alueella, niin siltikään se puolustus kokonaisuutena ei ole romahtanut.

Venäjä kykenee siis organisoituun vastarintaan. Se torjuu ja hidastaa Ukrainan pyrkimyksiä vastahyökkäyksen pääsuunnissa.

– Vaikka Venäjä kärsii pääsuunnissa tappioita ja liike on tällä hetkellä pitkälti yksisuuntaista Ukrainan hyväksi, ei läpimurrosta ainakaan vielä voida puhua.

Katsaus aiheeseen on nähtävissä videolla tämän jutun alussa. Tuoreimman Tilannestudion jakson pääsee puolestaan katsomaan kokonaisuudessaan täältä."
2b4624f5-4fd5-477d-804f-4c93c85c6cb8,http://iltalehti.fi/ulkomaat/a/2b4624f5-4fd5-477d-804f-4c93c85c6cb8,2023-09-12T05:30:17+03:00,2023-09-12T05:30:17+03:00,Satelliittikuvat paljastavat Venäjän toiminnan Suomen rajan läheisyydessä,"Venäjä jatkaa Alakurtin varuskunnan kehittämistä sodasta huolimatta. Samalla Olenjan lentotukikohdan pommikoneet kylvävät edelleen kuolemaa Ukrainaan.

Venäjä on useaan otteeseen uhannut vahvistavansa asevoimiaan Suomen lähialueilla, ja kesän aikana muun muassa Alakurtin varuskunnassa on tapahtunut muutoksia. Iltalehden hankkimat satelliittikuvat paljastavat viimeisimmät tiedot venäläisten kahdesta keskeisestä tukikohdasta, Alakurtista ja Olenjasta.

Tuoreimmista muutoksista Alakurtissa kertoi aiemmin Yle.

Alakurtissa rakennetaan ja kaivetaan juoksuhaudoissa

Alakurtin varuskunnassa toimii 80. Arktinen moottoroitu jalkaväkiprikaati. Vuonna 2014 perustettu osasto on toinen alueen arktisista prikaateista yhdessä 200. Arktisen moottoroidun jalkaväkiprikaatin kanssa.

Iltalehti uutisoi heinäkuussa Alakurtissa tapahtuneista yllättävistä muutoksista. Verrattuna kesään 2021, kesäkuussa 2023 kalustoa oli poistunut merkittäviä määriä, alueelle oli kaivettu linnoitteita sekä pitkään paikoillaan olleiden rakennusten perustusten ohelle oli syntynyt lisää perustuksia.

Syyskuussa 2023 rakennusprojektit olivat edistyneet, ja uusien betonilaatoista kasattujen pohjustusten päälle on noussut kolme kappaletta sata metriä pitkiä halleja. Hallialueen rakennustyöt ovat olleet käynnissä siis vähintään koko kesän ja jatkuvat edelleen.

Hallien tarkoituksena on todennäköisesti kaluston suojaaminen ja huoltotoimenpiteiden helpottaminen pohjoisissa olosuhteissa. Vaikuttaa myös siltä, että isoja halleja kohoaa tulevaisuudessa lisää, sillä pohjustustyöt jatkuvat edelleen.

Venäläiset harjoittelevat Alakurtissa myös modernia sodankäyntiä, eli kenttälinnoitteiden kaivamista ja oletettavasti myös niissä sotimista. Kesällä käynnissä ollut poteroiden kaivaminen on myös jatkunut, ja keskelle varuskuntaa on kaivettu kuukausien aikana kymmeniä kuoppia.

Eräs yllättävä lisäys varuskunnan rakenteisiin ovat myös kaivannot muutamien varikkojen ympärillä. Kesän aikana varikot ja ajoneuvojen parkkipaikat oli paikoin lähes ympäröity kaivannoilla.

Pommikoneet aktiivisissa sotatoimissa

Suomen liittyessä Natoon Venäjä on jatkuvasti uhriutunut ja esittänyt perättömiä uhkakuvia aiheeseen liittyen. Muun muassa viimeksi elokuussa Venäjän puolustusministeri Sergei Šoigu esitti huolensa Suomeen sijoitettavista pitkän kantaman aseista, joilla voisi iskeä syvälle Venäjän maaperälle.

Samaan aikaan Venäjän strategiset pommikoneet pitkän kantaman kykyineen operoivat aktiivisesti Olenjan lentotukikohdasta Kuolan niemimaalla. Tukikohta sijaitsee lyhimmillään noin 150 kilometrin päässä Suomen rajasta.

Ukrainan ilmavoimat ilmoittivat useita kertoja kesällä, että risteilyohjuksilla varustetut, Olenjan lentotukikohdasta lähteneet Tupolev Tu-95MS-pommittajat ovat olleet matkalla kohti Ukrainaa. Iltalehden hankkimat satelliittikuvat näyttävät selkeästi, että kentällä toimii useampiakin Tupoleveja.

Verrattuna kesäkuuhun, lentotukikohdan TU-22M-pommittajat on hajautettu laajemmalle alueelle. Suojat ovat aktiivisemmassa käytössä, eivätkä koneet ole enää todella tiiviissä kasassa. Ei ole tiedossa, onko tämä Ukrainan drooni-iskujen vuoksi toteutettu varotoimenpide, vai onko kyse muihin syihin perustuvasta järjestelystä."
8bfa3d1b-b091-410d-a5c5-3acbcfd33a5a,http://iltalehti.fi/ulkomaat/a/8bfa3d1b-b091-410d-a5c5-3acbcfd33a5a,2023-09-11T23:04:31+03:00,2023-09-11T23:04:31+03:00,"Ukrainan sota, päivä 565: Ukraina epäilee Venäjän valmistelevan jättimäistä liikekannallepanoa","Tähän artikkeliin on koottu Ukrainan sodan tärkeimmät tapahtumat maanantailta.

Kreml vahvisti Pohjois-Korean johtajan saapuvan vierailulle lähipäivinä. Tarkkaa vierailupäivää ei ole kerrottu julkisuuteen.

Ukraina epäilee Venäjän valmistelevan jättimäistä liikekannallepanoa. ISW:n mukaan Venäjän joukoilla edelleen valtavia puutetta varusteita ja ammuksista.

Saksan Baerbock vieraili Kiovassa. Ukraina penää Taurus-ohjuksia.

Ukraina: Venäjä valmistelee jättimäistä liikekannallepanoa

Ukrainan armeija väittää, että Venäjällä saatetaan pian käynnistää suuri liikekannallepano. Tarkoituksena olisi värvätä satoja tuhansia sotilaita Venäjältä ja Ukrainan miehitetyistä osista. Armeijan arviosta uutisoi Reuters.

Ukrainan kenraaliesikunta ei esittänyt lausunnossaan todisteita väitteille, mutta arvioi värväyksen kohdistuvan 400 000–700 000 ihmiseen. Venäjän viranomaisten mukaan maassa ei valmistella uutta mobilisaatiota ja Venäjä keskittyy ammattisotilaiden värväämiseen.

Ukrainan armeijan mukaan Moskovassa ja Pietarissa värväykset pyritään minimoimaan, mutta sotilaita etsitään muualta maasta. Reuters kertoo Ukrainan sotaviranomaisen arvioineen viime viikolla, että Ukrainassa on parhaillaan 420 000 venäläissotilasta.

New York Times lainasi elokuussa nimettömiä yhdysvaltalaislähteitä kertoessaan, että täysimittaisessä hyökkäyssodassa on kuollut ja haavoittunut tähän mennessä yhteensä noin 500 000 ukrainalaista ja venäläistä sotilasta.

Venäjä ilmoitti viimeksi noin vuosi sitten 21. syyskuuta osittaisesta liikekannallepanosta.

Kreml ja Pohjois-Korea vahvistivat vierailun

Kreml on vahvistanut Pohjois-Korean johtajan Kim Jong-unin vierailevan Venäjällä ""lähipäivinä"".

Kremlin lausunnon mukaan johtaja saapuu Moskovaan Vladimir Putinin kutsusta.

Kremlin tiedottaja Dmitri Peskov kertoi venäläistoimittajalle, että Venäjä aikoo vahvistaa ystävyyttään Pohjois-Korean kanssa, kirjoittaa CNN.

Pohjois-Korean valtionmedia KCNA kertoi maanantaina, että Kim tapaa Venäjän Putinin. Media ei myöskään kertonut tarkkaa päivämäärää vierailulle.

Yhdysvallat on vedonnut Pohjois-Koreaan, jottei maa myisi tai toimittaisi aseita Venäjälle. Viime viikolla Yhdysvallat varoitti, että Kim Jong-un saattaa matkustaa Venäjälle keskustelemaan mahdollisesta asesopimuksesta.

Ukraina tyrmää USA:n asevoimien komentajan puheet vastahyökkäyksestä

Ukrainan sotilastiedustelun päällikkö Kyrylo Budanov torjuu Yhdysvaltain asevoimien komentajan, kenraali Mark Milleyn puheet Ukrainan vastahyökkäyksestä.

Milley arvioi viikonloppuna Britannian yleisradioyhtiö BBC:n haastattelussa, että sääolosuhteiden muuttumisen vuoksi Ukrainan vastahyökkäykseltä on aika valumassa loppuun.

– Jäljellä on kohtuullinen määrä aikaa, mahdollisesti 30–45 päivää, taistelun kannalta suotuisaa säätä, hän sanoi.

Milleyn mukaan kylmemmät olosuhteet tekevät Ukrainan hyökkäystoimista paljon vaikeampia toteuttaa.

Budanov kiistää Milleyn näkemyksen. Hänen mukaansa Ukrainan joukot jatkavat vastahyökkäystä pitkälle vuoden 2023 loppupuolelle.

Budanov myöntää kylmän ja sateisen sään vaikuttavan sotatoimiin, mutta ne eivät pysäytä Ukrainaa kokonaan.

Lula perui Putinin pidätystä koskevia puheitaan

Brasilian presidentti Luiz Inácio Lula da Silva vaikutti maanantaina vetävän takaisin viikonloppuisia puheitaan koskien Vladimir Putinia.

Lula totesi viikonlopun G20-kokouksen yhteydessä, että Putinia ei kansainvälisen rikostuomioistuimen pidätysmääräyksestä huolimatta pidätettäisi Brasiliassa ensi vuoden G20-kokouksessa.

– Jos olen Brasilian presidentti ja hän tulee Brasiliaan, häntä ei missään nimessä pidätetä, Lula puhisi.

Lulan lausunto sai tyrmistyneen vastaanoton, minkä vuoksi hän on maanantaina oikonut sanomisiaan. Tällöin hän kertoi asian kuuluvan Brasilian oikeuslaitokselle eikä hän voisi tehdä asiassa minkäänlaista päätöstä.

– En tiedä, pidättääkö Brasilian oikeuslaitos häntä. (Pidätyksestä) päättää oikeuslaitos, ei Brasilian hallinto, hän selvitti lausuntoaan.

Putin ei osallistunut tämän vuoden G20-kokoukseen New Delhissä Intiassa, vaan Venäjää edusti paikan päällä ulkoministeri Sergei Lavrov.

ISW: Venäjän rintamalta kantautuu väitteitä vakavista puutteista

Ajatushautomo ISW:n tilanneraportin mukaan venäläiset sotilashenkilöt kertovat edelleen jatkuvista ongelmista, jotka haittaavat Venäjän operaatioita sen rintamalla Ukrainassa.

Venäjän äärioikeistolainen puolisotilaallinen Rusitš-ryhmä julkaisi 8. syyskuuta luettelon erilaisista rintamalinjalla koetuista jatkuvista ongelmista.

Myös Wagner-kytköksiä omaava ryhmä väittää, että Venäjän vastatykistön kantama ja tarkkuus ovat Ukrainaa heikommat. Ryhmän mukaan Venäjän joukoilla on myös puutteita laserohjatuista Krasnopol-ammuksista ja niiden ohjaamiseen vaadittavista lennokeista.

Rusitš-ryhmä sanoo myös, että venäläinen Tornado-S -mallin raketinheitin on heikompi elektronista sodankäyntiä vastaan kuin Ukrainalle Yhdysvaltain toimittamat Himars-raketinheittimet.

Lisäksi ryhmä väittää, että monet venäläiset hankkivat omaa viestintätekniikkaa, mikä vaikeuttaa eri tekniikkamalleja käyttävien yksiköiden keskinäistä yhteydenpitoa. Ryhmän mukaan Venäjän joukot eivät myöskään evakuoi haavoittuneita tai kuolleita sotilaita rintama-alueilta, mikä on saanut osan venäläissotilaista kieltäytymään taistelutehtävien suorittamisesta.

ISW:n mukaan Rusitš-ryhmä saattaa kohdata kuvaamiaan ongelmia enemmän ja useammin kuin Venäjän joukot yleensä, koska kyseessä on pieni ja epäsäännöllinen taisteluyksikkö.

ISW kuitenkin korostaa havainneensa muidenkin venäläisten yksiköiden ilmaisseen jatkuvasti samankaltaisia ongelmia torjuntakykyyn, yhteydenpitoon ja evakuointeihin liittyen.

Venäjä: Ukrainan lennokkeja tuhottu Belgorodin yllä

Venäjän puolustusministeriö väittää tuhonneensa kaksi ukrainalaista lennokkia Belgorodin alueella lähellä Ukrainan ja Venäjän rajaa varhain maanantaina, uutisoi AFP. Ministeriön mukaan Kuolonuhreja ei raportoitu.

– Ilmapuolustusjärjestelmät tuhosivat päivystyksessä kaksi miehittämätöntä ilma-alusta Belgorodin alueen yläpuolella, ministeriö kirjoitti Telegramissa.

Belgorodin alueen kuvernööri Vjatšeslav Gladkov sanoi, että lennokit ""ammuttiin alas"" Jakovlevskin alueella, joka sijaitsee Belgorodin kaupungin pohjois- ja länsipuolella.

– Kuolonuhreja ei ollut. Yhden lennokin sirpaleet putosivat ajoradalle lähelle yksityistä asuinrakennusta. Kaikki pelastuspalvelut ovat paikalla, hän kirjoitti Telegramissa.

Sen jälkeen, kun Ukraina aloitti vastahyökkäyksensä kesäkuun alussa, Venäjä on ollut usein lennokki-iskujen kohteena. Venäjän viranomaiset ovat vähätelleet iskujen merkitystä.

Baerbock vieraili Kiovassa

Saksan ulkoministeri Annalena Baerbock saapui yllätysvierailulle Kiovaan maanantaina, uutistoimisto AFP kertoo. Vierailusta ei ollut ilmoitettu etukäteen.

Kiovan-vierailunsa alkajaisiksi Baerbock vakuutti Saksan jatkavan Ukrainan tukemista. Hän sanoo Ukrainan voivan luottaa Saksan apuun.

– Valtavalla urheudella ja määrätietoisuudella Ukraina puolustaa meidän kaikkien vapautta, hän sanoo ulkoministeriön julkaiseman tiedotteen mukaan.

– Emme hellitä pyrkimyksissämme tukea Ukrainaa taloudellisesti, sotilaallisesti ja humanitaarisesti sen puolustautuessa Venäjän hyökkäystä vastaan.

Baerbock ylistää lisäksi Ukrainan edistymistä kohti EU-jäsenyyttä. AFP:n mukaan Baerbockin odotetaan keskustelevan Ukrainan EU-jäsenhakemuksesta vierailunsa aikana.

Ukraina sai ehdokasmaan aseman vuosi sitten.

Zelenskyi kommentoi vierailun yhteydessä Saksa etenevän päätöksenteossaan pitkän kantaman ohjusten suhteen. Aiemmin maanantaina Ukrainan ulkoministeri Dmitry Kuleba totesi, että päätöksenteon pitkittäminen ”hukkaa aikaa”.

Kreml väittää Putinin puolueen voittaneen näennäisvaalit

Venäjän keskusvaalilautakunta väitti varhain maanantaina, että Putinia tukeva Yhtenäinen Venäjä on voittanut Ukrainan miehitetyillä alueilla järjestetyt paikallisvaalit.

Eri puolilla Venäjää ja Ukrainan miehitetyillä alueilla järjestettyjä vaaleja on pidetty laajalti vilpillisinä. Ukrainan turvallisuuspalvelut on vannonut kostavansa vaalien järjestämisen miehitetyillä alueilla.

Vaaleilla Kreml pyrkii lujittamaan Putinin asemaa ennen Venäjän ensi vuoden presidentinvaaleja.

Lisää aiheesta voit lukea tästä jutusta."
51924859-a535-4f4a-889a-8d2d316751f7,http://iltalehti.fi/ulkomaat/a/51924859-a535-4f4a-889a-8d2d316751f7,2023-09-09T23:52:06+03:00,2023-09-09T23:52:06+03:00,"Ukrainan sota, päivä 563: Ukraina saamassa USA:lta pitkän kantaman ohjuksia, Romaniasta löytynyt uusia mahdollisen Venäjän lennokin osia","Tähän artikkeliin on koottu Ukrainan sodan tärkeimmät tapahtumat lauantailta 9. syyskuuta.

Romanian puolustusministeriö kertoo löytäneensä uusia mahdollisia venäläisen lennokin sirpaleita maaperältään.

Yhdysvallat on todennäköisesti lähettämässä Ukrainaan ATACMS-ohjuksia, kertoo maan hallinnon virkamieslähde.

Kansainvälisen ydinenergiajärjestö IAEA:n mukaan taistelut Zaporižžjan ydinvoimalan lähettyvillä ovat jälleen lisääntyneet, mikä voi järjestön mukaan uhata laitoksen ydinturvallisuutta.

Romania löysi alueeltaan uusia mahdollisia venäläisen lennokin sirpaleita

Romanian maaperältä on löytynyt uusia sirpaleita, jotka ovat peräisin samanlaisesta lennokista kuin ne, joita Venäjän armeija käyttää, kertoo Romanian puolustusministeriö uutistoimisto Reutersin mukaan.

Romanian presidentti Klaus Iohannis sanoi lausunnossaan ilmoittaneensa Naton pääsihteerille Jens Stoltenbergille löytyneistä lennokinpalasista. Iohannisin mukaan Stoltenberg vahvisti liittouman solidaarisuuden Romaniaa kohtaan.

Iohannis sanoi, että Nato-maa Romanian ilmatilaa on rikottu tavalla, ”jota ei voi hyväksyä ja joka aiheuttaa todellisia riskejä Romanian kansalaisten turvallisuudelle alueella”.

Tämän viikon maanantaina Ukraina sanoi droonien pudonneen ja räjähtäneen Romanian alueelle Ukrainan Izmajilin viljasatamaan tehtyjen iskujen aikana.

Venäjä väittää ampuneensa lennokin alas Krimillä

Uutistoimisto Reutersin mukaan Venäjän ilmapuolustus väittää ampuneensa alas lennokin Krimin luoteisosassa.

Reutersin mukaan asiasta kertoo Venäjän miehityshallintoa Krimillä johtava Sergei Aksjonov.

Ukraina kritisoi G20-maiden julkilausumaa

Ukraina kritisoi lauantaina G20-maiden julkilausumaa Venäjän hyökkäystä koskien. Julkilausumassa tuomittiin voimankäyttö aluevaltauksen saavuttamiseksi, mutta pidättäydyttiin suorasta kritiikistä Venäjää kohtaan.

– Ukraina on kiitollinen kumppaneille, jotka yrittivät sisällyttää tekstiin voimakkaita sanamuotoja. Samaan aikaan Venäjän Ukrainaan kohdistaman hyökkäyksen osalta G20-ryhmällä ei ole mitään syytä olla ylpeä, sanoo Ukrainan ulkoministeriön tiedottaja Oleg Nikolenko.

Nikolenko julkaisi viestipalvelu X:ssä (entinen Twitter) osan julkilausumasta, jonka sanamuotoja hän oli muokannut. Esimerkiksi ”sota Ukrainassa” oli muutettu muotoon ”Ukrainan-vastainen sota”. Lisäksi tekstiin oli lisätty viittauksia Venäjään.

Jos upotus ei näy, voit katsoa sen tästä.

Ukraina saamassa USA:lta ohjuksia

Yhdysvaltain presidentti Joe Bidenin hallitus on todennäköisesti lähettämässä Ukrainaan ATACMS-ohjuksia, uutisoi yhdysvaltalainen uutistoimisto ABC.

– Ne ovat tulossa, sanoo eräs yhdysvaltalainen sisäpiirilähde, joka pääsee käsiksi avustussuunnitelmiin.

Toinen sisäpiirilähde sanoo ABC:lle, että ohjukset ovat ”pöydällä”, ja ne tulevat mukaan todennäköisesti seuraavaan Ukrainan avustuspakettiin.

Lopullista päätöstä ei ole vielä lähteiden mukaan asiasta tehty, joten suunnitelmat voivat vielä muuttua. Lähteet kertovat, että USA sai hiljattain tietää, että ATACMS-ohjuksia on heillä varastossa enemmän kuin on alun perin arvioitu.

ATACMS on taktinen ohjusjärjestelmä, joka pystyy iskemään noin 300 kilometrin päähän. ATACMS ulottuisi neljä kertaa pidemmälle kuin Ukrainalla tällä hetkellä käytössä olevat ohjukset.

Ukrainan presidentti Volodymyr Zelenskyi on pyytänyt ATACMS-ohjuksia useaan kertaan USA:lta, mutta pyyntöihin ei ole myönnytty.

Yhtenäisen Venäjän puoluetoimisto tuhottiin Ukrainassa

Venäjän valtapuolueen Yhtenäisen Venäjän puoluetoimisto tuhottiin Ukrainan Polohyn kaupungissa Venäjän miehittämällä Zaporižžjan alueella lauantaina, kertoi Melitopolin pormestari Ivan Fedorov.

Fedorov vahvistaa Telegram-kanavalla, että puoluetoimistoon hyökättiin perjantaina. Venäjä järjestää aluevaalit valtaamillaan alueilla Ukrainassa, vaikka ne eivät ole täysin Venäjän hallinnassa. Ukraina on tuominnut järjestettävät vaalit.

Siitä ei ole tarkkaa tietoa, miten puoluerakennus tuhottiin tai kuinka paljon se aiheutti kuolonuhreja.

– Jotkut menivät sairaalaan ja jotkut ruumishuoneelle, Fedorov sanoo.

Yhtenäinen Venäjä on Putinia tukeva konservatiivinen valtapuolue. Sen puheenjohtajana toimii Venäjän entinen presidentti Dmitri Medvedev.

Asiasta uutisoi Kyiv Independent.

Brittitiedustelu: Venäjän lähtö viljasopimuksesta heikentänee Ukrainan taloutta

Ison-Britannian puolustusministeriön tiedusteluraportin mukaan on erittäin todennäköistä, että Ukrainan viljan onnistunut vienti Mustanmeren viljasopimuksen aikana on auttanut alentamaan globaaleja markkinahintoja sekä lisäämään elintarviketurvaa.

Aloitteen aikana maailmanmarkkinoille päätyi yli 32 miljoonaa tonnia elintarvikkeita, ja elintarvikkeiden hintaindeksi laski 23 prosenttia maaliskuun 2022 huippulukemista.

Raportin mukaan alhaisemmat hinnat ja viljan suora tuonti Ukrainasta hyödytti erityisesti kehitysmaita.

Jos upotus ei näy, voit katsoa sen tästä.

Venäjän vetäytyminen sopimuksesta on puolustusministeriön mukaan vähentänyt Ukrainan vientiä, mikä on selkeä yritys heikentää Ukrainan taloutta ja maan kykyä tukea sotatoimia.

Maatalousalan osuus Ukrainan viennistä oli ennen sotaa 40 prosenttia, ja se on edelleen Ukrainalle elintärkeä tulonlähde; vuonna 2021 elintarvikevienti tuotti Ukrainalle 28 miljardia dollaria (noin 26 miljardia euroa).

Venäjän vetäydyttyä viljasopimuksesta Ukraina on puolustusministeriön mukaan onnistunut käyttämään viljan vientiin vaihtoehtoisia menetelmiä, kuten joki-, rautatie- ja maantiekuljetuksia. Ministeriö näkee kuitenkin epätodennäköisenä, että tämä vastaa Mustanmeren vientireittien kapasiteettia.

IAEA: Räjähdykset Zaporižžjan ydinvoimalan ympärillä lisääntyneet

Kansainvälisen ydinenergiajärjestö IAEA:n mukaan taistelut Zaporižžjan ydinvoimalan lähettyvillä ovat jälleen lisääntyneet, kertoo järjestö perjantaina julkaisemassaan lausunnossa.

Ydinvoimala sijaitsee Dnepr-joen rannalla Enerhodarin kaupungissa Kaakkois-Ukrainassa. Voimala on ollut Venäjän miehityksen alaisena maaliskuusta 2022 lähtien, mutta sitä operoi pääasiassa ukrainalainen henkilökunta.

Laitokselle sijoitetut IAEA:n asiantuntijat ovat järjestön mukaan raportoineet lukuisista räjähdyksistä alueella viimeisen viikon aikana. Järjestön pääjohtaja Rafael Grossi sanoo, että sotilaallinen toiminta alueella on mahdollisesti kasvanut, mikä voi uhata myös laitoksen ydinturvallisuutta.

Pääjohtajan mukaan räjähdyksiä raportoitiin ""jonkin matkan päässä"" laitoksesta, mikä herättää huolta sotilaallisen jännittyneisyyden lisääntymisestä voimala-alueella.

Lausunnon mukaan voimalaitoksen henkilökunta on kertonut, että Enerhodariin, jossa monet voimalan työntekijät asuvat, tehtiin torstaiaamuna lennokki-iskuja. Iskuista ei koitunut kuolonuhreja.

IAEA:n ryhmälle kerrottiin myös, että voimalaitos on vähentänyt paikalla olevan henkilökunnan määrän minimiin lähipäiviksi, koska riski uusien taistelujen puhkeamisesta voimala-alueella on kohonnut."
7b0f0983-bbbb-40a3-9904-c40a0bf95f99,http://iltalehti.fi/politiikka/a/7b0f0983-bbbb-40a3-9904-c40a0bf95f99,2023-09-09T06:44:14+03:00,2023-09-09T06:44:14+03:00,"Haavisto huolissaan Venäjän vahvistumisesta: ”Jos Venäjä saa yliotteen, se kokee, että voi saavuttaa kaikki tavoitteensa väkivallalla”","Entinen ulkoministeri ja presidenttigallupien kärkipaikkaa pitävä Pekka Haavisto (vihr) on huolissaan EU:n vaikutusvallasta suurvaltapolitiikassa.

Haaviston mukaan eurooppalaista ulko- ja turvallisuuspolitiikkaa on pikaisesti uudistettava.

–Eurooppa ei saa väsyä sotaan. On tärkeää, että EU säilyttää yhtenäisyytensä ja halunsa auttaa Ukrainaa.

Haaviston mukaan myös EU:n pakotepolitiikka takkuilee, koska pakotteita kierretään edelleen. Lisäksi Euroopan rauhanrahaston kahdeksas tukipaketti on viivästynyt.

–Se on huono signaali, sillä jos Venäjä saa yliotteen, se kokee, että voi saavuttaa kaikki tavoitteensa väkivallalla, Haavisto sanoo.

Ex-ulkoministerin mukaan EU-maiden olisi sitouduttava rahoittamaan rauhanrahastoa pitkäjänteisesti, jotta Ukraina saisi tarvitsemansa tuen.

Wagner pakotelistalle

Haaviston mukaan EU:n ulko- ja turvallisuuspolitiikan pitäisi olla nykyistä vahvempaa, jotta unioni voisi olla varteenotettava toimija suurvaltapolitiikassa.

Konkreettisena vahvistamiskeinona Haavisto nostaa EU:n määräenemmistöpäätösten lisäämisen, muun muassa Venäjän pakotepolitiikassa.

Nykyisin kun kaikkien EU-maiden pitää löytää päätöksissä yksimielisyys, EU joutuu Haaviston mukaan ”jumittamaan viimeisten vastahakoisten maiden kanssa liian pitkään”.

–Se vie tehoa ulkopoliittiselta päätöksenteoltamme.

Suomi on mukana EU-maiden ryhmässä, joka valmistelee EU:n määräenemmistöpäätöksiä.

Haavisto toivoo, että EU:n pakotepolitiikkaa käytettäisiin Venäjän Wagner-palkka-armeijan julistamiseksi terroristijärjestöksi.

–Wagner voi olla heikentymässä, mutta on edelleen turvallisuusuhka. Sen julistaminen terroristijärjestöksi EU:n pakotteiden näkökulmasta antaisi työkaluja ja auttaisi tutkimaan järjestön taustoja ja rahavirtoja, Haavisto sanoo.

Ukraina EU:hun

Toisena konkreettisena asiana Haavisto nostaa Euroopan geopoliittisen merkityksen vahvistamisen unionin laajentumispolitiikan avulla.

Ukraina ja Balkanin maat haluaisivat päästä EU:n jäseniksi. Samaan aikaan Venäjä yrittää lisätä vaikutusvaltaansa Balkanin alueella ja käy tuhoamissotaa Ukrainassa.

Haaviston mukaan EU voi saada lisää vaikutusvaltaa käyttämällä unionin laajenemisprosessia taitavasti.

–Tietysti jäsenyysehtojen pitää olla hakijamaille kovat, mutta samalla EU:n pitää osoittaa, että EU on koti esimerkiksi Ukrainalle.

Haaviston mukaan EU:n velvollisuus ukrainalaisille on se, että viitoitetaan tietä kohti Ukrainan jäsenyyttä.

–He eivät taistele pelkästään oman maansa puolesta, vaan myös oikeudestaan olla vapaa eurooppalainen maa, Haavisto muistuttaa.

Puolustusvälinetuotantoa vahvistettava

Haaviston mukaan EU:n ongelmana on se, että eurooppalainen puolustusvälineteollisuus on suunniteltu rauhan ajan tarpeisiin.

Tuotannon tehostaminen vaatisi Haaviston mukaan sen, että aseostojen rahoituksesta vastaavaa EU:n rauhanrahastoa rahoitettaisiin nykyistä enemmän ja pitkäjänteisemmin. –Meillä pitäisi olla mahdollisuudet suuriin yhteisiin tilauksiin puolustusteollisuuden yhtiöiltä, jotta ne saisivat varmuuden, että tuotteita käytetään ja ne menevät oikeaan tarpeeseen, jolloin yhtiöt voisivat investoida tulevaisuuteen.

Mitä poliittisia päätöksiä tähän vaaditaan?

–Ukrainan rahoittaminen ja jälleenrakentaminen pitäisi budjetoida EU:ssa monivuotiseksi, Haavisto vastaa.

Käytännön ongelmana on kuitenkin se, että moni EU-maa ei halua lisätä maksuosuuttaan unionille.

Haaviston mukaan lääke tähän olisi se, että nykyisiä EU-varoja ohjattaisiin uudelleen rauhanrahaston käyttöön.

–Jollain tavalla meidän täytyy se yhdessä rahoittaa, jos haluamme olla Yhdysvaltain rinnalla merkittävä Ukrainan tukija.

–Itse ajattelen, että jos Venäjän annetaan voittaa ja Ukraina häviää sen vuoksi, ettei heillä ole materiaalia puolustukseen, se on huono asia koko Euroopalle.

Suursodan uhka

Maailmassa on käynnissä presidentti Sauli Niinistön sanoin kamppailu ”kansakuntien sieluista”.

Kiristyneessä valtataistelussa asiantuntijat ovat varoitelleet myös suursodan uhasta.

Haaviston mukaan suursodan uhka on ”aina olemassa”.

Ex-ulkoministerin mukaan uhkaan vaikuttaa kuitenkin se, että samaan aikaan kun suurvallat kilpailevat geopoliittisesta vaikutusvallasta, ne kilpailevat myös oman yhtenäisyytensä säilymisestä.

–USA on menossa vaaleihin aika jakautuneena, Venäjällä oli Prigozhin marssi juhannuksena kohti Moskovaa, eikä Kiinankaan yhtenäisyys ihan taattua ole eli kaikilla mailla on omat ongelmansa, Haavisto sanoo.

–Toinen havainto on se, että vaikka jännite Yhdysvaltain ja Kiinan välillä on lisääntynyt, maiden välillä on myös diplomatiaa.

Haaviston mukaan tilanne ei ole pelkästään synkkä, koska kommunikaatiota on.

–Mahdollisuus tietysti on, että asiat menevät pieleen, mutta jättäisin kyllä vielä diplomatialle tilaisuuden, Haavisto sanoo."
44fce448-7a7e-42b2-8e03-58c001070898,http://iltalehti.fi/ulkomaat/a/44fce448-7a7e-42b2-8e03-58c001070898,2023-09-08T22:44:04+03:00,2023-09-08T22:44:04+03:00,Bloomberg: EU etenee aikeissaan verottaa Venäjän jäädytettyjä varoja – Ukraina saisi miljardeja euroja,"Ukraina voisi saada jäädytetyistä venäläisvaroista miljardeja.

Euroopan unioni yrittää saada selkoa siihen, kuinka se voisi hyötyä Venäjän keskuspankilta EU-alueella jäädytettyjä varoja. Bloombergin arvion mukaan jäädytettyjä varoja on yli 200 miljardia euroa.

Bloombergin mukaan Euroopan komissio on esittelemässä keinot, joilla se voi laillisesti siirtää Venäjältä jäädytetyistä varoista kertynyttä verokertymää Ukrainan jälleenrakentamiseksi.

Komission viranomaiset tapaavat tällä viikolla Espanjan, Belgian, Italian, Ranskan ja Saksan edustajia keskustellakseen toimenpiteistä. Bloombergin asiasta perillä olevan lähteen mukaan muut jäsenmaat saavat kuulla asiasta ensi viikolla.

Euroopan komission puheenjohtaja Ursula von der Leyen lupasi aiemmin, että komissio esittelisi ehdotuksensa varojen siirtämisestä Ukrainalle ennen kesätaukoa. Tämä aikataulu ei kuitenkaan pitänyt.

Bloombergin tietojen mukaan komission työryhmä aikoo toimeenpanna aiemmin esillä olleet ehdotukset yksi kerrallaan.

Ukrainan kannalta näistä merkittävin on varoista aiheutuvan ansiottoman voiton verottaminen. Bloomberg arvioi, että Venäjän jäädytetyt varat tuottavat vuositasolla noin kolme miljardia euroa windfall-voittoa, eli ansiotonta voittoa.

EU-komissio väläytti jo viime marraskuussa mahdollisuutta siirtää Ukrainalle Venäjän keskuspankin jäädytettyjen varojen korkojen tuotot. Brittilehti Economist on arvioinut, että suunnitelma tuottaisi Ukrainalle yli 2 miljardia euroa vuodessa.

Nämä ratkaisut ovat kuitenkin vastoin kansainvälisiä lakeja. Päätösten pitäisi perustua kansainvälisen tuomioistuimen tai YK:n turvallisuusneuvoston päätelauselmaan.

Kansainvälisten pakotteiden asiantuntija Aleksi Pursiainen kommentoi aiemmin Iltalehdelle, että Venäjän keskuspankin läntisillä pankkitileillä olevien rahojen käyttö Ukrainan hyväksi vaatisi päätöksen kansainväliseltä tuomioistuimelta.

Myös Ulkopoliittisen instituutin tutkimusjohtaja ja Tampereen yliopiston kansainvälisen poliittisen talouden dosentti Mikael Wigell on samoilla linjoilla.

– Kansainvälinen lainsäädäntö ei anna myöten. Varoja on helppo jäädyttää, mutta vaikea käyttää, hän sanoo."
f07c9cca-1fb9-48d3-9883-31339534dc95,http://iltalehti.fi/ulkomaat/a/f07c9cca-1fb9-48d3-9883-31339534dc95,2023-09-08T02:11:59+03:00,2023-09-08T02:11:59+03:00,CNN: Elon Musk vesitti Ukrainan vastahyökkäyksen,"Uuden elämäkerran mukaan Elon Musk pelkäsi ydinsodan mahdollisuutta, jos Ukraina iskisi Venäjän laivastoa vastaan Krimillä Starlinkin avulla.

Miljardööri Elon Musk antoi salaa käskyn sammuttaa Starlink-satelliittijärjestelmän yhteydet lähellä Krimiä häiritäkseen Ukrainan iskua Venäjän sotilasaluksia vastaan. Näin väittää toimittaja ja kirjailija Walter Isaacson uudessa pian ilmestyvässä Elon Musk -elämäkerrassa.

Asiasta uutisoi CNN.

Kun räjähteillä varustetut ukrainalaiset vedenalaiset droonit lähestyivät Venäjän laivastoa, ne ”menettivät yhteyden ja huuhtoutuivat rantaan harmittomasti”, Isaacson kirjoittaa teoksessaan. Isaacsonin mukaan Muskin päätös katkaista yhteydet johtui pelosta, että Venäjä vastaisi drooni-iskuun ydinasein.

Muskin SpaceX-yritys tarjosi Starlink-järjestelmää Ukrainan käyttöön pian Venäjän täysimittaisen hyökkäyksen alettua helmikuussa 2022.

Juttu jatkuu kuvan jälkeen.

Starlink on ollut Ukrainalle yksi sen tärkeimmistä aseista, sillä sen satelliittiyhteyksien kautta Ukrainan joukot ovat saaneet pidettyä itsensä internetissä. Viestiyhteyksien ylläpitämisen lisäksi Ukraina on Starlinkin avulla saanut kerättyä reaaliaikaista dataa Venäjän joukkojen liikkeistä ja sijainneista.

Kun Ukraina alkoi käyttää Starlinkiä vastahyökkäyksissään, Musk alkoi epäröidä.

– Kuinka minä olen mukana sodassa? Starlinkin ei ollut tarkoitus sekaantua sotiin. Se oli sitä varten, että ihmiset voivat katsoa Netflixiä, rentoutua, tehdä koulutehtäviä verkossa ja tehdä hyviä, rauhanomaisia asioita. Ei drooni-iskuja varten, Musk pohtii Isaacsonin mukaan.

Ukrainan varapääministeri Myhailo Fedorov pyysi tekstiviestitse Muskia palauttamaan yhteydet. Musk vastasi, että hän oli vaikuttunut Ukrainan vedenalaisista drooneista, mutta hän ei kytkisi yhteyksiä takaisin Krimillä, koska Ukraina ”menee nyt liian pitkälle”, Isaacson kertoo.

Juttu jatkuu kuvan jälkeen.

Lokakuussa 2022 Musk sanoi, että Starlinkiä ei pystyttäisi enää ylläpitämään Ukrainassa korkeiden kustannusten takia. Hän pyysi Pentagonilta rahoitusta Starlinkin ylläpitokuluja varten.

Musk sai osakseen kritiikkiä lausuntonsa jälkeen, ja pian hän pyörsi päätöksensä ja ilmoitti, että Starlink pysyy käytössä Pentagonin tuesta riippumatta.

– Helvetti sentään...vaikka Starlink edelleen menettää rahaa ja muut yritykset saavat miljardeja dollareita veronmaksajilta, jatkamme Ukrainan hallituksen rahoittamista ilmaiseksi, Musk twiittasi tuolloin.

Isaacsonin mukaan SpaceX:n operatiivinen johtaja Gwynne Shotwell ei katsonut hyvällä Muskin takinkääntöä.

– Pentagon oli valmis kirjaimellisesti ojentamaan minulle 145 miljoonan dollarin sekin. Sitten Elon antoi periksi Twitterin paskanjauhannalle ja Pentagonin vihaajille, jotka vuotivat uutisen, Shotwell sanoo Isaacsonin mukaan.

Isaacsonin kirjoittama Muskista kertova elämäkertateos Elon Musk julkaistaan 12. syyskuuta."
216c2dbb-6be6-4d56-8e96-27eb69d6530f,http://iltalehti.fi/ulkomaat/a/216c2dbb-6be6-4d56-8e96-27eb69d6530f,2023-09-07T21:13:52+03:00,2023-09-07T21:13:52+03:00,Syvyydessä syntyy uusi uhka – Tätä ukrainalaiset kohtaavat seuraavaksi,"Ukrainan vastahyökkäyksen etenemistahti on viime viikkoina parantunut, ja se on onnistunut puhkaisemaan ensimmäisen venäläisten pääpuolustuslinjan Verboven edustalla. Iltalehden sota-asiantuntija Emil Kastehelmi pitää Ukrainan viimeaikaisia saavutuksia hyvinä suorituksina.

Venäjä on kuitenkin samaan aikaan toisaalla jatkanut linnoitustoimintaansa useassa suunnassa, kun Ukrainan fokus on ollut muualla. Ukrainan positiivisemmasta vireestä huolimatta eteneminen viikkotasolla on edelleen verrattain vähäistä. Esimerkiksi Mariupoliin ja Melitopoliin on edelleen kymmenien kilometrien matka.

– Pääongelma on se, että se venäläisten valmisteltu puolustus toimii. On ihan selvää, että jos Ukraina nyt oikeasti keskittää johonkin tiettyyn kohtaan linjaa mahdollisimman raskaasti joukkoja ja tykistöä, niin eihän siellä mikään paikka murtumaton ole.

Kastehelmi kuitenkin muistuttaa, että isossa kuvassa on kuitenkin yhä paljon alueita, joissa venäläiset ovat kyenneet pitämään etulinjan hallussaan. Viikoittaisen etenemisen ollessa laajemmassa kuvassa verrattain verkkaista, antaa se Venäjälle mahdollisuuden rakentaa yhä uusia linnoitusketjuja nykyisten asemien taakse lähes merelle asti.

– Ukrainalle tämä tarkoittaa tietysti sitä, että taistelu on tuskainen ja se pitenee entisestään. Mikäli Venäjällä meinaa miehet loppua kesken, niin todennäköisesti sieltä kyllä mobilisoidaan lisää. Vaikka Ukraina onkin saanut paikallisia onnistumisia parin viime viikon aikana, niin ennenaikaiseen iloon ei kuitenkaan vielä ole syytä.

Mitä Ukraina kohtaa rintamalla seuraavaksi? Aiheesta lisää Tilannestudion tuoreessa jaksossa tämän jutun alussa.

Erikoistoimittaja Emil Kastehelmi on yksi Ukrainan rintamatilannetta seuraavan Black Bird Groupin perustajista. Tiimi seuraa Ukrainan sodan kehittymistä avointen lähteiden kautta ja päivittää tilannetta The War in Ukraine -verkkokarttaan."
a5499fe2-7659-4c93-ac11-a12d06c05e56,http://iltalehti.fi/ulkomaat/a/a5499fe2-7659-4c93-ac11-a12d06c05e56,2023-09-06T10:54:55+03:00,2023-09-06T10:54:55+03:00,Ukraina palkitsee venäläisen helikopterilentäjän ruhtinaallisesti,"Helikopterilentäjä Maksim Kuzminov lensi venäläisen sotilashelikopterin Ukrainaan ja saa siitä palkkioksi 465 000 euroa.

Ukraina maksaa Venäjältä loikanneelle helikopterilentäjälle puolen miljoonan dollarin eli 465 000 euron palkkion.

Asiasta kertoi ukrainalainen Ukrainska Pravda -julkaisun mukaan Ukrainan sotilastiedustelun tiedottaja Andrii Yusov.

Loikanneelle helikopteripilotti Maksim Kuzminoville annettava palkkio perustuu Ukrainassa viime vuonna hyväksyttyyn lakiin, jonka mukaan Venäjän armeijan henkilökunnalle voidaan maksaa jopa miljoona dollaria, jos he onnistuvat siirtämään sotilaskalustoa Ukrainaan.

Kuzminov luovutti ohjaamansa venäläisen Mi-8-sotilashelikopterin Ukrainalle Harkovan alueella. Asiasta kerrottiin elokuun lopussa.

Kuzminov kertoi tiistaina järjestetyssä lehdistötilaisuudessa, että hän oli ottanut yhteyttä Ukrainan sotilastiedusteluun jo viime vuoden lopussa. Helikopterin luovuttamiseen johtanut operaatio toteutettiin kuukausien valmistelun jälkeen tiettävästi 9. elokuuta.

Kuzminov oli sopinut loikkaamisestaan Ukrainan sotilastiedustelun kanssa, mutta helikopterin miehistön kaksi muuta jäsentä eivät tienneet suunnitelmasta.

Ukrainalaistietojen mukaan he eivät suostuneet antautumaan ja heidät tapettiin, kun he yrittivät paeta.

Kuzminov kertoi, että häntä motivoi tyytymättömyys Venäjän viime vuonna aloittamaan hyökkäyssotaan. Hän pitää Venäjän hyökkäystä Ukrainaan rikollisena.

Kuzminov rohkaisee muitakin Venäjän asevoimien sotilaita seuraamaan esimerkkiään.

Videomateriaalia helikopterin luovutukseen liittyvästä operaatiosta on julkaistu muun muassa viestipalvelu X:ssä (entinen Twitter)."
cc18a10d-9878-45af-99c4-9e4a603c9112,http://iltalehti.fi/ulkomaat/a/cc18a10d-9878-45af-99c4-9e4a603c9112,2023-09-05T20:34:47+03:00,2023-09-05T20:34:47+03:00,Ukrainan video: Venäjän maihinnousu päättyi katastrofiin Mustallamerellä – Ukraina yllätti aluksen,"Ukrainan merivoimat on tuhonnut pienen venäläisaluksen, jota venäläiset sotilaat käyttivät maihinnousussa Mustanmeren rannikolla.

Ukrainan merivoimien julkaisemalta videolta voi nähdä, kuinka venäläissotilaat ovat purkamassa lastia ja nousemassa maihin, kun alukseen kohdistuu yllättävä isku.

– Ukrainan merivoimat tuhosi vihollisen maihinnousuyrityksen ja KS-701 Tunets -aluksen Mustanmeren luoteisosassa, se kommentoi julkaistua videota.

Ukrainan mukaan iskussa kuoli kuusi venäläissotilasta. Lisäksi kaksi venäläistä haavoittui.

Uutistoimisto Reuters on välittänyt videon ja Ukrainan merivoimien kommentit tapaukseen liittyen. Tarkkaa tietoa ei ole siitä, milloin isku venäläisalusta kohtaan on toteutettu.

Venäjä on aiemmin väittänyt tuhonneensa Ukrainan erikoisjoukkoja kuljettaneita aluksia Mustallamerellä. Maan puolustusministeriö ilmoitti elokuun lopulla tuhonneensa neljä ukrainalaisalusta, mutta ei kertonut asiasta yksityiskohtaisemmin.

Venäjän vetäydyttyä Mustanmeren viljasopimuksesta sotatoimet ovat lisääntyneet satama- ja rannikkokaupungeissa. Venäjä väitti viime viikolla torjuneensa lisäksi useita Ukrainan miehittämättömien merialusten hyökkäyksiä Sevastopolin seudulla."
3bd7c7ed-7f17-46b3-8430-d269f0b7cd78,http://iltalehti.fi/talous/a/3bd7c7ed-7f17-46b3-8430-d269f0b7cd78,2023-09-05T16:34:46+03:00,2023-09-05T16:34:46+03:00,Yle: Ukraina väittää Hartwallin hyväksyvän hyökkäyssodan,"Ukraina syyttää Hartwallia Venäjän hyökkäyssodan hyväksymisestä, uutisoi Yle.

Virvoitusjuomayhtiö Pepsico lisättiin vastikään Ukrainan ylläpitämään boikottilistaan, jolla on Venäjän sotatalouteen kytköksissä olevia yrityksiä. Pepsico ei ole lopettanut toimintaansa Venäjällä hyökkäyssodan alettua.

Ukrainan korruptionvastainen virasto (NACP) syyttää nyt suomalaista Hartwallia Venäjän hyökkäyssodan hyväksymisestä, uutisoi Yle. Hartwall valmistaa ja jakelee Pepsicon tuotteita Suomessa.

– Jos he pitävät itseään vastuullisena yrityksenä ja tuomitsevat Venäjän sodan Ukrainaa vastaan, heidän tulisi lopettaa kumppanuutensa Pepsin kanssa, viraston korruptioriskeistä ja sanktiopolitiikasta vastaavan yksikön johtaja Agiya Zagrebelska kertoi Ylelle.

Hartwall kommentoi asiaa Ylelle niukasti. Yhtiö viesti valmistavansa Pepsicon tuotteita Lahden-tehtaallaan ainoastaan Suomen markkinoille. Hartwall ei kommentoinut väitettä hyökkäyssodan hyväksymisestä."
b1c1f027-abe1-4e4d-bbbf-e7e934a33cc8,http://iltalehti.fi/ulkomaat/a/b1c1f027-abe1-4e4d-bbbf-e7e934a33cc8,2023-09-04T22:42:31+03:00,2023-09-04T22:42:31+03:00,"Ukrainan sota, päivä 558: Ukraina väittää Venäjän droonien räjähtäneen Romaniassa, Pohjois-Korean Kim tapaa Putinin","Tähän otsikkoon on koottu Ukrainan sodan tärkeimmät tapahtumat maanantailta.

Pohjois-Korean Kim Jong-un tapaa Venäjän presidentin syyskuun aikana, New York Times kertoo.

Ukraina väittää Venäjän droonien räjähtäneen Romanian puolella, mutta Romania kiistää tiedot.

Ukrainan puolustusministeri jätti eronpyyntönsä maan parlamentille.

Kim aikoo vierailla Putinin luona Venäjällä

Pohjois-Korean johtaja Kim Jong-un suunnittelee vierailua Venäjän presidentin Vladimir Putinin luokse, New York Times kertoo lähteidensä perusteella.

Kimin aikomuksena on keskustella Putinin kanssa mahdollisuudesta, että Pohjois-Korea alkaisi toimittaa Venäjälle aseistusta käytettäväksi sodassa Ukrainaa vastaan.

New York Timesin viranomaislähteet kertovat, että harvoin Pohjois-Koreasta poistuva Kim matkannee panssaroidulla junalla Vladivostokiin, jossa tapaaminen Putinin kanssa järjestetään. Toinen vaihtoehto on matkustaminen Moskovaan saakka.

New York Timesin mukaan Putin haluaa Pohjois-Korealta tykistöammuksia ja panssarintorjuntaohjuksia. Kim pyytänee vastineeksi kehittynyttä teknologiaa satelliitteja ja ydinsukellusveneitä varten sekä ruoka-apua.

Venäjä on tiivistänyt suhteitaan Pohjois-Koreaan viime aikoina. Heinäkuun loppupuolella Venäjän puolustusministeri Sergei Šoigu vieraili Pohjois-Koreassa, jossa hänelle esiteltiin maan ohjuskalustoa.

Aiemmin maanantaina Šoigu väläytti mahdollisuutta, että Venäjä järjestäisi yhteiset sotaharjoitukset Pohjois-Korean kanssa.

Valkoinen talo varoitti viimeksi viime viikolla, että Venäjä ja Pohjois-Korea ovat ”aktiivisesti edistäneet” asetoimituksia koskevia neuvotteluita. Tuolloin maan turvallisuusneuvoston lehdistösihteeri John Kirby kertoi, että neuvotteluita käytäisiin ”korkealla tasolla” tulevina kuukausina.

Ukraina: Venäjän droonit räjähtivät Romanian puolella – Romania kiistää

Ukrainan ulkoministeriön tiedottajan mukaan venäläiset droonit putosivat ja räjähtivät Romanian alueelle maanantaina Ukrainan satamainfrastruktuuriin tehdyn hyökkäyksen aikana.

Venäjä iski tärkeään Izmajilin viljasatamaan yöllä. Se sijaitsee Tonavan varrella, ja on lähellä sotilasliitto Natoon kuuluvan Romanian rajaa.

Uutistoimisto Reutersin mukaan ministeriön virkamies Oleg Nikolenko kehotti Facebookissa antamassaan lausunnossa länsimaisia ​​kumppaneita nopeuttamaan ilmapuolustusjärjestelmien toimittamista Ukrainaan.

Romanian puolustusministeriö kielsi Reutersille, että venäläisdrooneja olisi tippunut sen alueelle.

Myöhemmin ministeriö julkaisi tiedotteen, jossa se kertoo seuranneensa Venäjän droonihyökkäystä reaaliajassa. Ministeriön mukaan hyökkäys ei synnyttänyt suoraa sotilaallista uhkaa Romanialle.

Ovatko autonrenkaat Venäjän salainen ratkaisu droonihyökkäysten estämiseksi?

Ukraina on viime aikoina lisännyt selvästi drooni-iskuja Venäjää vastaan etenkin syvälle rintamalinjojen taakse.

Ilmeisesti juuri drooniuhan vuoksi venäläiset ovat alkaneet kasata autonrenkaita pommituskoneidensa päälle vähentääkseen sirpalevaikutusta.

Tatarigami_UA-nimellä sosiaalisessa mediassa kulkeva ukrainalainen sotabloggaaja julkaisi satelliittikuvia Engelsin lentotukikohdasta Saratovin alueella, jossa näkyy Venäjän ”innovaatio”.

Iltalehden sota-asiantuntija ja erikoistoimittaja Emil Kastehelmi arvioi, että kyse on oletettavasti jonkinlaisesta hätäratkaisusta tilanteessa, jossa on vaikea ennustaa, missä seuraavaksi isketään.

– Engelsin lentotukikohta on satojen kilometrien päässä rintamalta, mutta ilmeisesti viimeaikaiset iskut ovat osoittaneet, että Ukrainalla on kyky iskeä syvälle kerta toisensa jälkeen. Strategiset pommikoneet olisivat hyviä ja kalliita kohteita, hän sanoo.

Kadonneesta venäläiskenraalista havainto

Venäläiskenraali Sergei Surovikin on nähty maanantaina Moskovassa, venäläinen uutissivusto Ostorozhno Media kertoo.

Ostorozhno Media on julkaissut Surovikinista ja tämän vaimosta kuvan, joka on väitetysti otettu maanantaina Moskovassa.

Venäjän ilma- ja avaruusvoimien komentajana toiminutta Surovikinia ei ole nähty julkisuudessa venäläisen palkka-armeija Wagnerin juhannusviikonloppuna toteuttaman aseellisen kapinan jälkeen.

Mediatietojen mukaan Surovikin pidätettiin pian Wagnerin kapinan jälkeen. Elokuun loppupuolella venäläismediat kertoivat, että Surovikin on irtisanottu tehtävistään Venäjän ilma- ja avaruusvoimien komentajana.

Surovikinia on pidetty Wagneria johtaneen, lentoturmassa surmansa saaneen Jevgeni Prigožinin liittolaisena. Kaksikon läheisten välien vuoksi Venäjän puolustusministeri Sergei Šoigu siirsi tammikuussa Surovikinin syrjään Ukraina-operaatioiden johdosta ja nimesi tämän tilalle Valeri Gerasimovin.

Ukrainan puolustusministeri toimitti eronpyyntönsä parlamentille

Ukrainan puolustusministeri Oleksi Reznikov on maanantaiaamuna antanut Ukrainan parlamentin puhemiehelle kirjallisen eronpyyntönsä. Asiasta uutisoi muun muassa Reuters.

Ukrainan presidentti Volodymyr Zelenskyi ilmoitti sunnuntaina, että aikoo vaihtaa puolustusministeriä.

– Uskon, että ministeriö tarvitsee uusia toimintatapoja, Zelenskyi perusteli päätöstään muun muassa Telegram-kavanallaan julkaistussa viestissä.

Uudeksi puolustusministeriksi presidentti esittää Krimin tataari Rustem Umerovia, joka on toiminut viime aikoina Ukrainan valtion omaisuusrahaston johtajana.

Odessan kuvernööri: Venäjän iskusta viljasatamaan laajoja tuhoja

Venäjä iski tärkeään Izmajilin viljasatamaan yöllä vain tunteja ennen kuin Vladimir Putinin ja Turkin presidentin Recep Tayyip Erdoğanin on määrä keskustella Mustanmeren viljakuljetussopimuksen jatkamisesta.

Isku satamaan on aiheuttanut laajoja tuhoja, sanoo Odessan kuvernööri Oleh Kiper uutistoimisto Reutersin mukaan.

Ukrainan ilmapuolustus ampui alas noin 17 venäläisdroonia, mutta silti useat droonit osuivat kohteisiinsa.

Lisäksi useita rakennuksia syttyi kuvernöörin mukaan tuleen ja infrastruktuuria vaurioitui.

Venäjä ehdotti yhteistä sotaharjoitusta Pohjois-Korealle

Venäjän puolustusministeri Sergei Šoigu ehdotti laivastojen yhteistä sotaharjoitusta Pohjois-Korealle heinäkuisella vierailullaan. Asiasta kertoo Reuters siteeraten Etelä-Korean Yonhap-uutistoimistoa.

Šoigu vieraili Pjongjangissa heinäkuun lopussa juhlistamassa Koreoiden 70 vuotta sitten solmimaa aselepoa.

Yonhapin mukaan Šoigu esitti ehdotuksen suoraan diktaattori Kim Jong-unille.

Pohjois-Korean on epäilty lähettäneen aseita ja ammuksia Venäjälle tukemaan hyökkäyssotaa Ukrainassa. Venäjä taas on lähettänyt toiseen suuntaan viljaa ja humanitaarista apua.

Laajemmin Šoigun vierailusta Pohjois-Koreaan on uutisoitu tässä jutussa.

Tass: Venäjä palkitsi sotilaitaan hypersoonisten ohjusten käytöstä

Venäjä on palkinnut valtiontunnustuksilla ensimmäisen ryhmän, joka on käyttänyt hypersoonisia Kinžal-ohjuksia Ukrainassa. Näin kertoo Venäjän valtionmedia Tass uutistoimisto Reutersin mukaan.

– Su-34-lentoalus käytti hypersoonista Kinžal-ohjusta sotilaallisen erikoisoperaation aikana, nimetön lähde sanoo Tassin mukaan.

Venäjä kutsuu aloittamaansa laitonta hyökkäyssotaa ”sotilaalliseksi erikoisoperaatioksi”.

Venäjä ilmoitti käyttäneensä hypersoonisia aseita Ukrainassa jo viime vuoden maaliskuussa. Tuolloin oli epäselvää, oliko Venäjä todella käyttänyt Kinžalia.

Ukrainan puolustusvoimien mukaan Venäjä on käyttänyt hypersoonisia ohjuksia toistuvasti sodan aikana.

Tass ei tarkentanut, milloin Venäjän joukot käyttivät Kinžalia ensimmäistä kertaa.

Venäjä väittää ampuneensa alas Ukrainan drooneja Kurskissa

Venäjän ilmatorjuntajärjestelmä ampui alas kaksi Ukrainan droonia Kurskin alueen yllä, väittää Venäjän puolustusministeriö Telegramissa varhain maanantaina. Asiasta kertoo uutistoimisto Reuters.

Venäjän Kurskin alue rajautuu lännessä Ukrainaan.

Reuters tai Iltalehti eivät ole voineet vahvistaa tietoja riippumattomista lähteistä.

Ukraina ei ole kommentoinut mahdollista iskua. Ukraina ei lähes koskaan ota Venäjän alueella tapahtuneita iskuja omiin nimiinsä."
53c795fe-70f2-404e-9da6-383924d48674,http://iltalehti.fi/ulkomaat/a/53c795fe-70f2-404e-9da6-383924d48674,2023-09-04T20:12:49+03:00,2023-09-04T20:12:49+03:00,Ukraina väittää Venäjän droonin räjähtäneen Romaniassa – Sotatieteilijä: ”Kyllä Ukraina aika yksin on”,"Ukrainan ja Romanian viestit maanantain vastaisen yön tapahtumista ovat ristiriitaiset ymmärrettävästä syystä, sotatieteilijä sanoo.

Ukraina väittää Venäjän droonien pudonneen ja räjähtäneen Romanian alueelle maanantain vastaisena yönä Ukrainan Izmajilin viljasatamaan tehtyjen iskujen aikana.

Odessan alueella sijaitseva Izmajil on Tonavan varrella lähellä puolustusliitto Natoon kuuluvan Romanian rajaa.

Romanian puolustusministeriö kiisti tiedon nopeasti ja julkaisi myöhemmin tiedotteen, jossa se kertoo seuranneensa Venäjän droonihyökkäystä Izmajiliin reaaliajassa. Ministeriön mukaan hyökkäys ei synnyttänyt Romanialle suoraa sotilaallista uhkaa.

Sotatieteiden dosentti Ilmari Käihkön mukaan Ukrainan ja Romanian vastakkaiset viestit ovat ymmärrettäviä.

– Jos Romaniaan on tällainen Venäjän drooni tullut ja jos siellä on tapahtunut jonkinlainen räjähdys, se tietysti herättää heti huolta sodan leviämisestä, hän sanoo.

Sodan leviäminen olisi Ukrainan etujen mukaista, minkä vuoksi se on halukas viestimään Venäjän hyökkäysten harhautumisesta Nato-maiden puolelle. Romania puolestaan pyrkii suhtautumaan asiaan rauhallisesti, jotta tilanne ei kärjistyisi.

– Ukrainan perspektiivistä heitä tietenkin auttaisi se, jos Naton ja Venäjän välille syttyisi sota. Silloin ei olisi kysymystäkään siitä, ketkä muodostaisivat yhteisen rintaman, eli siinä olisi Ukraina ja Nato-maat sekä toisella puolella Venäjä, Käihkö sanoo.

Selvää on, että Venäjä pyrkii tällaista tilannetta välttämään. Myöskään Nato ei ole osoittanut kiinnostusta minkäänlaiseen sodanjulistukseen.

– Eli kyllä Ukraina tässä tilanteessa aika yksin on, hän sanoo.

Kuin Puola

Käihkö vertaa tuoretta tapausta viime marraskuun tapahtumiin, jolloin ohjus harhautui Puolan puolelle ja tappoi kaksi puolalaista Przewodówin kylässä.

Ukraina ilmoitti tuolloin saman tien ohjuksen olevan venäläinen, mutta Puola, Nato ja Yhdysvallat suhtautuivat asiaan maltilla. Lopulta Puolaan harhautunut ohjus todettiin Ukrainan ilmatorjuntaohjukseksi.

– Silloin oli huoli siitä, niin kuin tässä tämänkertaisessakin tapauksessa, että jos Nato-alueella räjähtäisi venäläinen ohjus tai lennokki, tällöin pitäisi pohtia puolustusliiton yhteisiä toimenpiteitä ja sitä, kuinka asiassa tulisi edetä, Käihkö sanoo.

– Kyllä tässä niin Venäjä kuin Nato-maatkin ovat hyvin kieli keskellä suuta juuri sen takia, että sota ei lähde laajenemaan.

Käihkö katsoo, että osin Puolan tapahtuman vuoksi Ukrainan väitteet venäläisdroonin räjähtämisestä Romanian puolella eivät tällä kertaa ole nousseet uutisarvoltaan vastaavalle tasolle.

Puolan tapauksessa tilanteen vakavuutta lisäsi myös harhautuneesta ohjuksesta aiheutuneet siviiliuhrit."
423b77c7-707c-4d24-9268-8874e516e724,http://iltalehti.fi/ulkomaat/a/423b77c7-707c-4d24-9268-8874e516e724,2023-09-02T22:45:52+03:00,2023-09-02T22:45:52+03:00,"Ukrainan sota, päivä 556: USA lähettää kiisteltyjä uraaniammuksia Ukrainaan","Reuters: Yhdysvallat lähettää Ukrainaan kiisteltyjä uraaniammuksia

Yhdysvallat lähettää Ukrainaan köyhdytettyä uraania sisältäviä ammuksia, kertoo uutistoimisto Reuters. Asia on vahvistettu uutistoimistolle yhdysvaltalaisvirkamiesten toimesta.

Ukrainassa ammuksia on määrä käyttää Abrams-taistelupanssarivaunuissa. Aiemmin myös Britannia on toimittanut Ukrainaan uraaniammuksia sen lahjoittamia Challenger II -panssarivaunuja varten.

Uraanin rikastamisen sivutuotteena syntynyttä köyhdytettyä uraania käytetään ampumatarvikkeissa, sillä sen äärimmäinen tiheys mahdollistaa panssaripinnoitteiden läpitunkeutumisen. Aineen käytöstä sotilaalliseen tarkoitukseen on kuitenkin kiistelty, sillä köyhdytetyn uraanipölyn nielemisen tai hengittämisen on arveltu voivan aiheuttaa muun muassa syöpää.

Reutersin tietojen mukaan uudet uraaniammukset ovat osa uutta USA:n Ukrainalle antamaa sotilaallista avustuspakettia, joka on määrä julkistaa kokonaisuudessaan ensi viikolla.

Paketin arvon on arveltu tulevan olemaan noin 240–375 miljoonaa dollaria.

Venäjä: ”Saatana 2” taisteluvalmiudessa

Venäjän uusi mannertenvälinen ohjusjärjestelmä Sarmat, joka tunnetaan myös liikanimellä ”Saatana 2” on käyttövalmiudessa, Venäjän valtionyhtiö Roskosmos kertoi perjantaina.

Sarmat on ”taisteluvalmiudessa”, Roskosmoksen pääjohtaja Juri Borisov sanoi Reutersin mukaan.

Sarmat korvaa aiemman neuvostoaikaisen SS-18 -ohjusjärjestelmän, joka tunnetaan Naton sille antamalla nimellä ”Saatana”.

Sarmat-ohjus voi kantaa ainakin kymmentä ydinkärkeä 18 000 kilometrin matkan. Sarmat on SS-18:n ”kasvojenkohotus”, yhdysvaltalaistutkija Hans Kristensen sanoo uutiskanava CNN:n mukaan.

Valkoinen talo ei ole kommentoinut Venäjän väitettä Sarmatin ”taisteluvalmiudesta”.

Putin teki yllätysvierailun pikkukylään

Venäjän presidentti Vladimir Putin teki yllätysvierailun venäläiseen Turginovin pikkukylään, kertoo uutistoimisto Reuters.

Kremlin tiedottaja Dmitri Peskov kertoi venäläisille tiedotusvälineille, että Putin halusi nähdä perheensä historiaan liittyviä paikkoja.

Videolla näkyy, kuinka kymmenet asukkaat parveilevat presidentin ympärillä, kun tämä oli noussut autosta kylän aukiolla iltahämärässä.

– Kiitos, että tulit tapaamaan meitä. Terveyttä, voimia ja onnea, eräs nainen sanoi videolla.

Lyhyen pysähdyksen aikana Putin ilmaisi hämmästyksensä siitä, että paikallisen koulun opettaja oli tekemässä tohtorin tutkintoa. Putin lupasi panostaa siihen, että alueelle saataisiin lisää päteviä ihmisiä.

Asukkaat kertoivat presidentille tarvitsevansa lisää ja parempia asuntoja.

– Kyllä, kyllä, olen samaa mieltä, teemme kaiken vähitellen, Putin sanoi.

– Toivotan teille kaikkea hyvää kouluvuoden alkaessa.

Venäjä väittää tuhonneensa kolme Krimin siltaa kohti tähdännyttä lennokkia

Venäjän puolustusministeriö kertoo tuhonneensa varhain lauantaina kolme Krimin siltaa kohti tähdännyttä ukrainalaista lennokkia. Asiasta uutisoi AFP.

– 2. syyskuuta noin kello 02.20 Moskovan aikaa tuhoutui Mustallamerellä kolmas ukrainalainen puolisukellusvene, jonka Kiovan hallinto lähetti toteuttamaan terrori-iskua Krimin siltaa vastaan, Venäjän puolustusministeriö kertoi Telegramissa.

Ministeriön mukaan yksi lennokeista tuhoutui perjantaina ja kaksi muuta varhain lauantaina.

Ukraina on toistuvasti ottanut kohteekseen strategisesti merkittävän Krimin sillan, joka yhdistää niemimaan Venäjän mantereeseen.

Krim, jonka Venäjä liitti itseensä vastoin kansainvälistä oikeutta vuonna 2014, on ollut Ukrainan kohteena koko sodan ajan. Viime aikoina niemimaa on kuitenkin joutunut voimakkaampien ja lisääntyneiden hyökkäysten kohteeksi.

Viime kuussa Krimin niemimaan Venäjän asettama kuvernööri kertoi, että Venäjän ilmapuolustusjoukot olivat ampuneet alas kolme ukrainalaista ohjusta sillan yli.

18 kilometriä pitkällä betonisillalla kulkee sekä tie- että rautatieliikennettä.

Heinäkuussa sillalle tehty hyökkäys aiheutti suuria vahinkoja sillan maantieosuudelle, jota käytetään myös sotilastarvikkeiden kuljetukseen.

Venäjän puolustusministeriö: Ukrainan lennokki ammuttu alas Belgorodissa

Venäjän ilmapuolustus ampui alas ukrainalaisen lennokin eteläisen Belgorodin alueella myöhään perjantaina, väitti Venäjän puolustusministeriö Telegram-viestissään Reutersin mukaan.

Ministeriö ei antanut viestissään tarkempia tietoja.

Belgorodin alueen kuvernööri Vjatšeslav Gladkov sanoi Telegramissa, että ilmapuolustus pudotti alas kaksi ""ilmassa olevaa kohdetta.” Gladkov lisäsi, että ensimmäisten tietojen mukaan vahinkoja tai uhreja ei aiheutunut.

Belgorodin alue sijaitsee Ukrainan rajan tuntumassa Länsi-Venäjällä.

Nobel-säätiö peruuttaa Venäjän suurlähettilään kutsun

Nobel-säätiö ei kutsukaan Venäjän ja Valko-Venäjän suurlähettiläitä tämän vuoden Nobel-palkintoseremoniaan Tukholmaan, kertoo uutistoimisto AFP.

Alun perin kyseisten maiden oli tarkoitus olla tämän vuoden kutsulistalla. Säätiö perusteli kutsumista kertoen uskovansa, että ""on tärkeää ja oikein tavoittaa mahdollisimman laajasti ne arvot ja viestit, joita Nobel-palkinto edustaa"". Asiasta ilmoitettiin torstaina.

Pian ilmoituksen jälkeen asian tiimoilta heräsi kuitenkin viha niin Ruotsissa kuin ulkomaillakin, Venäjän Ukrainassa käymän hyökkäyssodan vuoksi. Muun muassa useat kuuluisat ruotsalaiset poliitikot kertoivat boikotoivansa tapahtumaa, mikäli Venäjän suurlähettiläs saapuisi paikalle.

Myös Ruotsin pääministeri Ulf Kristersson sanoi perjantaina olevansa eri mieltä säätiön päätöksestä.

– En olisi tehnyt sitä, jos olisin käsitellyt kutsuja palkintoseremoniaan, ja ymmärrän, että se järkyttää monia ihmisiä sekä Ruotsissa että Ukrainassa, hän sanoi AFP:lle antamassaan kirjallisessa lausunnossa.

Lauantaina puolestaan selvisi, ettei Ruotsin kuningas Kaarle XVI Kustaa ollut päättänyt, oliko aikeissa osallistua seremoniaan vai ei. Tieto lienee ollut ongelmallinen, sillä kuninkaan on tyypillisesti ollut tapana jakaa Nobel-palkinnot.

Lauantaina Nobel-säätiö ilmoittikin perääntyvänsä aiemmasta päätöksestään, ja tulevansa perumaan Venäjän, Valko-Venäjän ja lisäksi Iranin suurlähettiläiden kutsut seremoniaan, samoin kuin viime vuonna."
8a5a23b4-28c4-43d9-816c-8fd16b021992,http://iltalehti.fi/ulkomaat/a/8a5a23b4-28c4-43d9-816c-8fd16b021992,2023-09-02T21:00:32+03:00,2023-09-02T21:00:32+03:00,Ukraina tuottaa nyt ”superihmisiä” – Tästä on kyse,"Ukrainassa käytävän täysimittaisen sodan aikana on kehittynyt uusi 30–50 tuhannen amputoidun ihmisen ryhmä, johon kuuluu sekä sotilaita että siviiliväestöä. Tämän vuoden huhtikuussa Lvivin kaupungissa käynnistyi Superhumans Center -projekti, joka auttaa raajojaan menettäneitä ukrainalaisia palaamaan täysipainoiseen elämään. Täällä he saavat korkeateknologisten proteesien lisäksi mielenterveyskuntoutusta.

Tähän mennessä Superhumans on onnistunut yltämään 50 potilaan kuukausikapasiteettiin. Yleisesti ottaen keskuksen asiantuntijat voivat tarjota kattavasti erilaisia mielenterveyden, kuntoutuksen, proteesinvalmistuksen ja korjaavan kirurgian palveluita 3 000 potilaalle.

Elokuun loppupuolella keskus on jo valmistanut ja asentanut 158 proteesia, ja yli 500 ihmistä on vielä jonossa. Iltalehti vieraili Superhumans-keskuksessa.

Ukrainalainen jätti

Keskus on kohtalaisen helppo löytää. Se sijaitsee Vinnikissä, joka on arvostettu esikaupunkialue Lvivissä. Kaikki paikalliset osaavat jo neuvoa tien.

Arkkitehtonisesti modernissa rakennuksessa minua tervehtii tärkeä merkkipäivä – potilaiden kotiinlähtöpäivä (vaikka keskuksen työntekijät eivät käytä asiakkaista sanaa potilas). Kyseinen perinne sai alkunsa jo heti Superhumansin alkuaikoina ja sitä on vietetty aina tähänkin asti.

Tilaisuuteen liittyy kakkua, jäähyväisiä ja vapaamuotoista keskustelua. Tapahtuma on eräänlainen jäähyväisjuhla niille, jotka saivat keskuksen nykyaikaisimmat proteesit ja oppivat käyttämään niitä uudessa elämässään keskuksen alueella. Elämä jatkuu ja kaikki tiet ovat sinulle avoimia – Superhumansin ystävällinen henkilökunta noudattaa tätä filosofiaa hartaasti.

Tapaan pyörätuolissa olevan isokokoisen miehen. Hän on Lvivistä kotoisin oleva ukrainalainen sotilas Petro Buryak, 40, joka menetti molemmat jalkansa taistelussa. Hänen tarinansa on vaikuttava, vaikkakin sodan runtelemasta Ukrainasta kuullaan usein vastaavia tarinoita rohkeudesta ja taipumattomuudesta.

Buryakin järkälemäinen koko ilmenee hänen noustessa seisomaan sekä ottaessaan muutamia askeleita – todellinen jätti!

Buryak kuuli sodasta työskennellessään ulkomailla rekankuljettajana. Hänellä oli mahdollisuus jäädä rauhalliseen Eurooppaan, mutta hän palasi kuitenkin kotimaahansa Ukrainaan ja värväytyi välittömästi armeijan palvelukseen. Hänet sijoitettiin kuningas Danielin mukaan nimetyn 24. erillisen moottoroidun prikaatin pioneeriyksikköön. Olena-vaimo, vanhin poika Taras sekä pieni Emilia-tytär jäivät kotiin.

Buryak haavoittui Hersonin alueella. Hänen kuljettamansa auto, jonka kyydissä oli myös muita taistelutovereita, ajoi miinaan. Hän muistelee päivää yhä lämmöllä.

– Minun ei olisi pitänyt selviytyä ja se, että nyt keskustelemme, on oikeastaan ihme. Miinan räjähtäminen Nissanimme renkaan alla sai aikaan niin järisyttävän räjähdysaallon, että kolme muuta taistelijaa sinkoutuivat ulos autosta, Buryak kertoo.

Buryak oli ainoa räjähtäneen auton sisään jäänyt henkilö, kun räjähdysaalto ja sirpaleet pyyhkäisivät sen lävitse. Räjähdys repi irti hänen molemmat jalkansa ja hän sai osuman myös kaulaan valtimon kohdalle, mutta luotiliivi pelasti kuitenkin keskivartalon. Buryak esittelee puhelimeltaan kuvia haavoistaan, mutta vatsani ei kestä niiden katselua, joten käännän katseeni pois puhelimen ruudulta.

Eräs Buryakin taistelutovereista antoi ensiapua ja teki päätöksen kiristyssiteistä. Haavoittuneiden kuljettaminen rauhallisemmalle vyöhykkeelle ja siitä sairaalaan kesti tuntikausia. Buryak selviytyi kliinisestä kuolemasta, jonka jälkeen vaipui koomaan noin kuukaudeksi. Olena-vaimo vietti koko sen ajan hänen vierellään sairaalassa.

Buryak jatkaa nyt elämäänsä vaimonsa ja lastensa vuoksi. Ja tietysti auttaakseen itsensä kaltaisia veteraaneja. Hän perusti Unbroken Warriors Foundation -säätiön auttaakseen samankaltaisessa tilanteessa olevia sotilaita.

Tietäessäni, että Buryak on saanut kuntoutuskurssinsa juuri päätökseen, uskallan pyytää häntä näyttämään, miten kävely onnistuu Superhumans-projektilta saaduilla proteeseilla. Hän nousee itsevarmasti seisomaan uusille jaloilleen ja alkaa kävellä edestakaisin käytävällä. Hänen tahtonsa on järkkymätön, joten uskon, että asiat järjestyvät hänen kohdallaan.

”Kerro, kuinka väsynyt olet toimistolla tänään”

Suurin osa Superhumans Centerin osastolaisista ovat sotilaita, jotka ovat menettäneet raajojaan sodassa. Valitettavasti useat heistä ovat nuoria henkilöitä.

Superhumans-projektin perustaja ja ideologinen inspiroija Andrii Stavnitser on viimeaikaisissa sosiaalisen median päivityksissään kertonut nuoresta sotilaasta, jota hoidetaan keskuksessa. Valokuva nurmikolla makaavasta nuoresta miehestä, jolla on kolme proteesiraajaa, höystettynä ukrainan- ja englanninkielisellä kirjoituksella ""Kerro hänelle, kuinka väsynyt olet toimistolla tänään"", herätti paljon keskustelua sosiaalisessa mediassa.

Stavnitser kirjoitti Facebook-julkaisussaan seuraavasti:

– Tässä on 57. prikaatin sotilas Denys Kryvenko. Hän menetti molemmat jalkansa sekä toisen kätensä taistelussa Bahmutin lähistöllä 23. tammikuuta, ollessaan vasta 24-vuotias. Denysille on tehty kolme proteesia ja hän käy läpi tuskallista, pitkäaikaista ja rankkaa kuntoutusta Superhumans Centerissä Lvivissä.

Mutta ei Kryvenkon puolesta pahoillaan tarvitse olla. Hän on voimakkaampi ja mahtavampi kuin useimmat meistä niin kutsutuista terveistä ihmisistä. Hän asensi pyörätuoliinsa erikoisvalmisteisen moottoroidun renkaan, jonka avulla hän kaahailee ympäri sairaalaa. Päivittäin hän kehittää uusia ja hauskoja tapoja hyödyntää proteesejaan, kuten kiinnittämällä niihin sähkötupakan tai käyttäessään proteeseja tukena kuunnellessaan tylsiä keskusteluja.

Hän osaa myös nauraa tilanteelleen.

Ei ole tavanomaista pahoitella tilannetta henkilölle, joka on läpikäynyt taisteluita, raskaita traumoja, kolmetuntisen evakuaatioprosessin, jonka aikana häntä kannettiin paareissa. Lisäksi hän jaksaa hymyillä ja uskoa tulevaisuuteen, vaikka takana on kivulias hoito ja kuntoutus. Kiitos palveluksestasi, on paras asia, jonka voimme sanoa Kryvenkon kaltaisille ihmisille.

Tilaisuus kiittää

Andrii Stavnitserillä itsellään oli lähes ratkaiseva rooli Superhumans-projektin käynnistämisessä. Hän tuli jo ennen sotaa laajalti tunnetuksi Ukrainassa muun muassa merkittävänä ukrainalaisena liikemiehenä ja Ukrainan suurimman sataman TIS:n osaomistajana sekä koronaviruksen vastustamiseen tähtäävien hankkeiden alullepanijana.

Stavnitser onnistui houkuttelemaan merkittäviä yksityisiä investointeja Lviviin rakennettavaa modernia proteesikeskusta varten, mukaan lukien lahjoitus ystävältään, amerikkalaiselta miljardööriltä Howard Buffettilta (keskuksen rakentamiseen saatiin 16,3 miljoonaa dollaria Buffett-rahastosta).

Andrii Stavnitser antoi lausunnon yksinoikeudella Iltalehdelle.

– Minulle henkilökohtaisesti Superhumans on tilaisuus kiittää Ukrainan puolustajia, tukea heitä ja antaa heille itseluottamusta. Vaikka he loukkaantuisivat vakavastikin, niin kotona on joku, joka huolehtii heistä. Ihmiset ajattelevat heitä, heidän perheitään, heidän tulevaisuuden työllistymistään sekä heidän nopeaa ja helppoa integroitumistaan takaisin yhteiskuntaan, sanoi tunnettu ukrainalainen hyväntekijä.

Stavnitserin mukaan hänen työskenneltyään kuukausia perustamassaan humanitaarisen avun solmukohdassa hän ymmärsi yhdessä tiiminsä kanssa, että Ukrainan toimitustilanne oli paranemassa eikä humanitaaristen tarvikkeiden tarve ollut enää niin akuutti.

– Samaan aikaan sota kuitenkin jatkuu ja on vaikea ajatella tulevaisuutta – meillä on kiire selviytyä. Mitä tiedämme sodanjälkeisen ajan valtioista? Emme juurikaan kovin imartelevia asioita – korkea rikollisuusaste, tuhansia toimintakyvyttömiä ihmisiä, tuhansia työttömiä, joista useat elävät köyhyysrajan alapuolella ja huono sosiaalinen tilanne, joka johtuu siitä, että suuri osa väestöstä kärsii traumaperäisestä stressihäiriöstä. Me emme halua sellaista tulevaisuutta ihanalle Ukrainallemme. Sen vuoksi käynnistimme lääketieteellisen projektin, vaikka emme vuosi sitten vielä tienneet lääketieteestä paljoakaan, projektin perustaja kiteyttää.

Hän kertoo suunnitelmistaan ja on varma, että Superhumans avaa seuraavien vuosien aikana keskuksia viidelle uudelle alueelle, poislukien Lviv.

– Aloitamme ensimmäisenä Harkovasta, jotta voisimme olla lähempänä idässä sijaitsevia sairaaloita, jotka ovat täynnä mahdollisia potilaitamme. Avaamme suuren koulutuskeskuksen lääkäreille, eikä vain omillemme, vaan kaikille koulutusta haluaville. Myöhemmin avaamme yliopiston veteraaneille sekä heidän perheilleen. Suunnittelemme myös työnantajien keskuksen luomista ja jatkaa aktiivisesti potilaidemme työllistämistä, Stavnitser jatkaa.

Kattavaa kuntoutusta ja toimintaterapiaa

Andrii Vilensky on toiminut viime aikoina ministerin tehtävissä – hän oli Ukrainan kansallisen terveyspalvelun päällikkö ja on tällä hetkellä Superhumans-järjestön lääketieteellinen johtaja. Nyt hän esittelee minulle keskuksen tiloja.

Hän on selvästi ylpeä korkeasta ergonomiasta ja teknologioista, jotka hän onnistui saavuttamaan rakentamisen aikana. Tilojen saneerausvaiheessa lisättiin hissejä, asennettiin uusia kommunikaatiovälineitä ja rakennettiin uima-allas. Erityiset valaistusmuutokset muokattiin ihmisen biorytmien mukaisiksi.

Koko tila on sovitettu liikuntarajoitteisten tarpeille sopivaksi. Keskuksessa on fysioterapiaosasto lihasten voimistamiseksi ja potilaita myös koulutetaan sopeutumaan elämään paremmin uuden proteesin kanssa. Näimmekin juuri tällaista toimintaa ja pääsin myös tutustumaan keskuksen kaikkien osastojen päivittäiseen työhön – mitä esimerkiksi ortopedit, kuntoutusasiantuntijat ja psykologit tekevät.

Andrii Vilensky sanoo, että he valmistelevat juuri huoneita ergoterapiaa varten. Se on kliinisen lääketieteen ala, joka on erikoistunut arvioimaan, kehittämään ja palauttamaan aktiivisuutta sellaisille ihmisille, jotka ovat menettäneet kyvyn liikkua tai suorittaa päivittäisiä toimintoja.

– Nämä huoneet ikään kuin simuloivat asunnon erilaisia huoneita – makuuhuonetta, keittiötä ja kylpyhuonetta – joissa potilas sitten elää oikeassa elämässään ja pystyy näin ollen palauttamaan taitonsa perusasioiden käytössä. Me olemme jo hankkineet kaiken tarvitsemamme, sanoo keskuksen lääketieteellinen johtaja.

Keskuksessa hoitoon päästäkseen potentiaalisen potilaan tulee täyttää verkkosivuilla oleva kyselylomake, jota seuraa kutsu haastatteluun ja tutkimukseen, jossa asiantuntijat määrittävät proteesin käyttöaiheet ottaen huomioon, mitä henkilö aikoo tehdä tulevaisuudessa.

– Hoidokkimme saavat kaikenkattavaa kuntoutusta. Fysioterapeutit ja proteesien erikoisasiantuntijat työskentelevät tiiviissä yhteydessä psykologien kanssa. Meillä on jopa niin sanottuja ensimmäisen kosketuksen erikoistuntijoita. Kyseessä ovat ihmiset, jotka loukkaantuivat itse ja joille on myös tehty proteesit, ja he auttavat potilaitamme sopeutumaan normaaliin elämään, Vilensky kertoo.

Superhumans käynnistää lokakuussa korjaavan kirurgian ohjelman – se tarkoittaa kasvoille sekä muille ruumiinosille suoritettavaa plastiikkakirurgiaa.

– Ranskalaiset kirurgit sellaisista sairaaloista kuin Pitié-Salpêtrièren sairaala ja Neckerin sairaiden lasten instituutti ja Université Paris Cité auttavat meitä asian kanssa. Vaikka kirurginen osasto on edelleen valmisteluvaiheessa, olemme jo alkaneet hyväksyä potilaita, jotka tarvitsevat monimutkaisia kirurgisia leikkauksia, sanoi Superhumansin PR-johtaja Anastasia Žook.

Keskustelen Žookin kanssa myös numeroista – yksityisistä lahjoituksista saaduista ja keskuksen perustamiseen käytetyistä rahoituksista. On selvää, että hallitus ei olisi vetänyt tätä hanketta, kun otetaan huomioon sotilaallinen tilanne ja valtavat puolustuskustannukset. Anastasia Žookin mukaan Superhumansin ensimmäisen rakennuksen saneerauskustannukset, rakenneuudistus sekä laitteet maksavat noin 3,2 miljoonaa euroa.

– Olemme aloittaneet yhdeksänkerroksisen talon saneerauksen. Rakennukseen tulee potilasosastot, leikkausosasto sekä asuntoja ulkomaisille lääkäreille. Se maksaa vielä toiset noin 13 miljoonaa euroa. Jokainen uusi sivukonttori muilla alueilla maksaa noin 2–3 miljoonaa euroa, jotka menevät pääomasijoituksiin, rakentamiseen ja laitteisiin, Žook kertoo.

Soitin Žookille uudelleen ennen kuin lähetin raporttini toimitukseen selventääkseni joitain faktoja, ja olin iloinen saadessani tietää, että uusi tuttavani Petro Buryak on kotiutunut keskuksesta ja ajaa jo autoa. Samalla hän avustaa keskusta vapaaehtoisena."
c84655dc-c7f4-48dc-a3ab-d58209f34927,http://iltalehti.fi/ulkomaat/a/c84655dc-c7f4-48dc-a3ab-d58209f34927,2023-09-01T23:00:18+03:00,2023-09-01T23:00:18+03:00,"Ukrainan sota, päivä 555: Venäjä siirsi ohjusjärjestelmiä Ukrainaan Japanin haluamilta saarilta","Nobel-voittaja julistettiin ”ulkomaiseksi agentiksi” Venäjällä

Novaja Gazeta -lehden päätoimittaja Dmitri Muratov lisättiin Venäjän oikeusministeriön ylläpitämään ”ulkomainen agentti” -listaan perjantaina, kertoo muun muassa itsenäinen venäläismedia Meduza.

Muratov voitti Nobelin rauhanpalkinnon yhdessä Maria Ressan kanssa vuonna 2021.

Kriitikoiden mukaan Venäjän lait ulkomaalaisista agenteista on kirjoitettu niin väljästi, että melkein kuka tahansa informaatiota jakava ja ulkomaisia suhteita omaava ihminen voidaan lisätä listalle.

Iltalehti haastatteli tällä viikolla venäläistä oppositioaktivisti Julija Galjaminaa, jonka Krelm julisti ulkomaiseksi agentiksi viime vuonna. Voit lukea jutun siitä tästä

Valko-Venäjä: Puolalaishelikopteri loukkasi ilmatilaa

Puolalainen sotilashelikopteri ylitti Valko-Venäjän rajan perjantaina, väittää Valko-Venäjän ulkoministeriö.

Valko-Venäjän rajakomitea julkaisi sosiaalisessa mediassa videon, jonka se väittää näyttävän ilmatilaloukkauksen. Sen mukaan Puolan Mi-24 -helikopteri lensi 1 200 metriä Valko-Venäjän puolelle Hrodnan alueella, kunnes kääntyi takaisin.

Puola on kiistänyt Valko-Venäjän syytökset.

Valkoinen talo: Ukraina edennyt merkittävästi Zaporižžjassa

Yhdysvaltojen mukaan Ukrainan joukot ovat edenneet merkittävästi maan eteläosissa lähellä Zaporižžjan aluetta viimeisten 72 tunnin aikana, kertoo uutistoimisto Reuters.

Valkoisen talon tiedottaja John Kirby sanoi perjantaina pidetyssä tiedotustilaisuudessa, että vastahyökkäys on kuitenkin sujunut hitaammin kuin Ukraina toivoi.

Ukrainan tavoitteena on edetä aina Asovanmerelle asti ja katkaista samalla Venäjän huoltoyhteys sen miehittämälle Krimin niemimaalle.

Lehti: Venäjä siirsi ohjusjärjestelmiä Ukrainaan Japanin haluamilta saarilta

Venäjä on väitetysti siirtänyt S-300-ilmapuolustusjärjestelmiä kiistellyiltä Kuriilien saarilta Ukrainaan. Asiasta uutisoi muun muassa japanilaismedia Kyodo News.

Lehden haastatteleman asiantuntijan mukaan S-300-järjestelmien siirtäminen paljastui satelliittikuvista, jotka on ottanut yhdysvaltalainen avaruusteknologiayhtiö Maxar Technologies.

Tokion yliopiston apulaisprofessori Yu Koizumi sanoo julkaisulle, että Venäjä on todennäköisesti lähettänyt ilmapuolustusjärjestelmät tukemaan hyökkäyssotaansa Ukrainassa.

Hänen mukaansa myös muuta vanhaa sotakalustoa, kuten panssarivaunuja ja tykkejä, on lähetetty rintamalle Ukrainaan Sahalinin saarelta.

Ukraina: Pihkovan tuhoisa drooni-isku tehtiin Venäjältä käsin

Ukrainan mukaan Länsi-Venäjän Pihkovan kaupungin lentokentälle aiemmin tällä viikolla kohdistunut lennokki-isku tehtiin Venäjän sisältä. Asiasta kertoi Ukrainan sotilastiedustelun johtaja Kyrylo Budanov Telegramissa.

Keskiviikon vastaisena yönä tehdyssä iskussa vaurioitui neljä Iljushin Il-76 -kuljetuslentokonetta.

Isku sai venäläiset propagandistit täysin pois tolaltaan, ja myös Venäjän ulkoministeriön tiedottaja Marija Zaharova vannoi kostoa sen vuoksi.

Ukrainan presidentti Volodymyr Zelenskyi vihjaili torstaina, että droonihyökkäys toteutettiin sittenkin Ukrainasta.

Britannia: Venäjä tiivistää Putinin silmäterän suojausta

Venäjä on luonut vedenalaisen esteen Krimin sillan kohdille, kertoo Britannian puolustusministeriö viimeisimmässä tiedusteluraportissaan.

Ministeriön mukaan Kertšinsalmi on pullonkaula Venäjän joukkojen sotilaalliselle tuelle eteläisillä rintamilla ja sillä on myös merkittävä symbolinen arvo. Venäjä käyttää monia keinoja, kuten vedenalaisia esteitä ja ilmatorjuntaa, minimoidakseen mahdollisten siltaan kohdistuvien hyökkäysten tuhovoimaa.

Kuvat vahvistavat ministeriön mukaan sen, että Venäjä on valmistellut vedenalaista estettä 29. elokuuta lähtien. Esteet sijaitsevat samoilla kohdin, mihin Ukraina kohdisti ”Sea Baby” -nimeä kantavan iskun heinäkuun puolivälissä. Räjähdyksessä kuoli kaksi ja haavoittui yksi.

Venäjä rakensi Krimin sillan miehitettyään niemimaan vuonna 2014. Vuonna 2018 valmistunut silta yhdistää Krimin Venäjään. Sen ylitse kulkee myös rautatie. Silta on tärkeä Venäjän johtaja Vladimir Putinille, sillä se on merkki Krimin niemimaan sidostamisesta Venäjään ja toimii Moskovan vallan symbolina.

Venäjä: Saatana 2 taisteluvalmiudessa

Venäjän mannerten väliset Sarmat-ohjukset, joita Nato kutsuu Saatana-ohjuksiksi, on asetettu taisteluvalmiuteen, uutisoi venäläinen uutistoimisto RIA. Ohjukset pystyvät tietojen mukaan kuljettamaan kymmenen ydinkärkeä.

Venäjän johtaja Vladimir Putin arvioi kesäkuussa, että ohjukset sijoitetaan taistelutehtäviin ”pian”.

Putin on sanonut sodan alusta lähtien, että Venäjä on valmis käyttämään kaikkia keinoja suojellakseen ”alueellista koskemattomuuttaan”. Viime vuonna Putin sanoi asettaneensa Venäjän Ukrainassa miehittämät alueet Venäjän ydinsateenvarjon alle. Toisaalta Venäjän johto on painottanut, ettei maalla ole tarvetta turvautua ydinaseiden käyttöön.

Kuvernööri: Venäjän ilmapuolustus ”torjunut kohteen” Pihkovassa

Venäjän ilmapuolustusyksiköt ""torjuivat tunnistamattoman kohteen"" Pihkovan länsialueella, kertoi alueen kuvernööri Mihail Vedernikov varhain perjantaina Reutersin mukaan.

Ukrainan lennokkihyökkäys osui samalla alueella sijaitseviin Venäjän sotilaskuljetuskoneisiin aiemmin tällä viikolla.

Reutersin mukaan Vedernikov julkaisi Telegramissa videon ilmapuolustuksen taivaalle kohdistaneesta iskusta. Kuvernöörin mukaan maassa oleviin kohteisiin ei koitunut vaurioita.

Venäjä: Useita drooneja ammuttu alas

Venäjä väittää tuhonneensa Moskovaa lähestyneen droonin. Asiasta ilmoitti kaupungin pormestari perjantaina. Ilmapuolustus ampui alas droonin kaupungin kaakkoislaidalla.

Pormestarin mukaan drooni ei aiheuttanut henkilövahinkoja. Izvestia-sanomalehden mukaan lentoliikenne keskeytettiin hetkellisesti Domodedovon ja Vnukovon lentokentillä.

Ilmapuolustus tuhosi myös maanantaina Moskovaa lähestyneen droonin ja kaksi muuta droonia lähellä Ukrainan rajaa Brjanskin alueella.

Brjanskin yllä tuhottiin niinikään yksi drooni myös perjantaina. Lisäksi Kurtšatovin kaupunkiin hyökkäsi viranomaisten mukaan perjantaina kaksi droonia, mutta AFP:n mukaan on epäselvää osuivatko ne kohteisiinsa. Aluekuvernöörin mukaan hallinto- ja asuinrakennus vaurioituivat. Kaupunki sijaitsee noin sadan kilometrin päässä Ukrainan rajalta.

Venäjä: Ukrainan droonien kohteena ydinvoimalat

Venäjän valtion ydinvoimayhtiö Rosatom arvioi perjantaina, että Venäjän ydinenergiainfrastruktuuri on Ukrainan iskujen kohteena, kertoo Venäjän valtion uutistoimisto RIA.

Aiemmin perjantaina Venäjän viranomaiset kertoivat kolmesta eri alueelle suunnanneesta drooni-iskusta. Yksi iskuista tapahtui lähellä Länsi-Venäjällä sijaitsevaa suurta ydinvoimalaa.

Venäjän väitteitä ei ole voitu riippumattomasti vahvistaa."
d2b0010c-e409-43a3-9e00-69c44170fe08,http://iltalehti.fi/ulkomaat/a/d2b0010c-e409-43a3-9e00-69c44170fe08,2023-08-31T21:25:17+03:00,2023-08-31T21:25:17+03:00,Ukraina rynnii puolustuslinjojen läpi – Asiantuntija Venäjän joukkojen käytöstä: ”Omituista”,"Ukraina puskee tietään läpi Venäjän eteläisten linjojen. Samalla Venäjä keskittää energiaansa koilliseen, mikä saattaa osaltaan vauhdittaa Ukrainan etenemistä Zaporižžjan alueella.

Ukrainan vastahyökkäys on edelleen käynnissä Robotynen alueella ja suuntana vaikuttaisi olevan Verboven kylä. Ukrainan tavoitteena ennen talvea on todennäköisesti puskea Venäjän kahden pääpuolustuslinjan läpi ja paikoin joukot ovat jo niillä kinttailla.

– Ukrainan sotilaita on paikannettu myös lähelle Venäjän pääpuolustuslinjaa ja paikoin sen taakse, kertoo Tilannestudion asiantuntija Emil Kastehelmi.

Ukrainalla vaihtoehdot auki

Seuraavaksi Ukrainalla on Kastehelmen mukaan edessään 2–3 vaihtoehtoista tapaa edetä.

Läntisin vaihtoehto on, että Ukraina koukkaisi Robotynen eteläpuolelle ja ottaisi puolustusasemat selustan kautta haltuunsa. Ukraina voisi sen jälkeen pyrkiä avaamaan tietä kohti etelää. Tokmakiin vievällä tiellä Venäjän linnoitukset ja asemat ovat kuitenkin vahvemmat kuin monissa muissa paikoin.

– Toteutus vaatisi Ukrainalta sitä, että isku saataisiin kulkemaan kylien läpi ja että Ukraina pääsisi joko puolustuslinjojen läpi tai ohitse.

Toinen vaihtoehto olisi edetä Verboven suuntaan.

– Se mahdollistaa Ukrainan joukoille syvemmän etenemisen tulevaisuudessa ja tästä on jo nyt viitteitä, että se on jo tapahtumassa ja samoin tuonne etelään ollaan menossa.

Venäjä puuhaa koillisessa

Venäjä on itse keskittänyt voimiaan koillisen rintamalle, mikä avittaa Ukrainan etenemistä etelässä. Kastehelmi kuvailee Venäjän joukkojen käyttöä ”omituiseksi”, sillä alueella ei ole ”isossa kuvassa mitään saavutettavaa”.

– Venäjä ei uhkaa mitään sen enempää, olipa se sitten Oskil-joella tai muutaman kymmenen kilometrin päässä siitä, Kastehelmi pohtii.

Etelässä sen sijaan olisi valmistelemattomia asemia ja puutteita joukkojen määrissä, ja juuri siellä Ukraina pyrkii painamaan eteenpäin läpi Venäjän linjojen.

Venäjän koillisen painotukselle ei Kastehelmen mukaan ole selvää sotilaallista selitystä ja se heijastuu todennäköisesti kykyyn pitää kiinni etelän asemista. Venäjä ei myöskään ole saavuttanut koillisessa mitään merkittävää.

Tavoitteet ennen talvea

Kastehelmi uskoo, ettei Ukraina ole saavuttanut vastahyökkäyksen tavoitteita.

– Väitän, että oikeasti Ukrainan tavoite tässä hyökkäyksessä, korkeimman sodanjohdon toive ja poliittiset, strategiset tavoitteet isossa mittakaavassa eivät ole olleet sellaiset, että kun hyökkäystä on ollut käynnissä yli kaksi ja puoli kuukautta, niin ollaan edelleen Robotynen ja Verboven kylien alueella.

Lähestyvä talvi tulee hidastamaan hyökkäystoimia ja ennen sitä Ukrainan tavoitteena on todennäköisesti päästä läpi Venäjän molemmista pääpuolustuslinjoista, eli Surovikin-linjoista läpi. Silloin Venäjä joutuisi kuluttamaan resursseja loppusyksyn, talven ja alkukevään aikana uusien linjojen valmisteluun.

– Pidetään venäläiset siinä tapauksessa kiireisinä.

Tämän hetken tavoitteisiin kuuluu mahdollisesti myös liikenteen solmukohtien, kuten Tokmakin kaupungin, haltuunotto.

Vielä on vaikea arvioida, mikä kaikki syksyn taisteluiden etenemiseen vaikuttaa ja sota voi kehittyä useampaan eri suuntaan. Kastehelmi listaa muuttujiksi venäläisten reservit, Ukrainan tappiot, tiedustelutieto ja suunnitelmat.

– Kyllä ne Ukrainankin suunnitelmat elää ajassa, ei niilläkään voi olla mitään megalomaanisia tavoitteita Krimin vapauttamisesta tämän vuoden loppuun mennessä.

Tilannestudion uusimmassa jaksossa keskustellaan myös Ukrainan joukkojen ongelmista ja siitä, antaako länsimainen media tilanteesta liian ruusuisen kuvan. Koko jakson voit katsoa artikkelin alusta.

Erikoistoimittaja Emil Kastehelmi on yksi Ukrainan rintamatilannetta seuraavan OSINT-tiimin perustajista. Tiimi seuraa Ukrainan sodan kehittymistä avointen lähteiden kautta ja päivittää tilannetta The War in Ukraine -verkkokarttaan."
7f5ad932-e3e1-47ed-8ce5-6d84d31b38d5,http://iltalehti.fi/kotimaa/a/7f5ad932-e3e1-47ed-8ce5-6d84d31b38d5,2023-08-31T20:19:46+03:00,2023-08-31T20:19:46+03:00,Miltton yrittää houkutella suomalaisyrityksiä Ukrainaan – Uudessa työssä aloittanut ex-päätoimittaja Kaius Niemi esiintyi julkisuudessa pitkästä aikaa,"Helsingin Sanomien entinen päätoimittaja Kaius Niemi esiintyi ensimmäistä kertaa julkisuudessa sen jälkeen, kun hän irtisanoutui päätoimittajan työtehtävistä. Kesäkuusta lähtien Niemi on toiminut viestintätoimisto Milttonin kasvu- ja teknologiajohtajan tehtävissä sekä osakkaana.

Niemi ilmoitti eroavansa päätoimittajan tehtävistä viime vuoden lopulla, koska hän oli ajanut päihtyneenä Sanomatalon parkkihallissa. Niemi tuomittiin törkeästä rattijuopumuksesta huhtikuussa.

Niemi oli keskiviikkona mukana isännöimässä Milttonin seminaaria, joka käsitteli yhtiön toiminnan laajentamista Ukrainaan, Ukrainan taloutta ja jälleenrakentamista.

– Ei ole Euroopan tulevaisuutta ilman Ukrainaa. Sen takia Ukrainan jälleenrakentaminen ja Ukrainan puolesta toimiminen kaikilla sektoreilla on todella tärkeää, oli kyse sitten sotilaallisesta, taloudellisesta tai henkisestä avusta, Niemi sanoo.

Iltalehti kysyi Niemeltä kuulumisia kuluneen vuoden ajalta ja ajatuksia hänen uudesta työstään kasvu- ja teknologiajohtajana, mutta Niemi kieltäytyi visusti kommentoimasta yksityiselämäänsä.

Yritystoiminta on tärkeä osa jälleenrakennusta

Venäjän aloittama hyökkäyssota on jokapäiväinen tragedia, mutta Ukrainassa tapahtuu muutakin.

– Ukraina on hyvin erinäköinen eri puolilta katsottuna. On tärkeää, että Ukrainaa tarkastellaan monesta eri näkökulmasta. Siellä myös eletään niin tavallista elämää kuin vain on niissä olosuhteissa mahdollista, Niemi kertoo.

Seminaarissa käsiteltiin esimerkiksi ukrainalaisia yrittäjiä ja yrityksiä, jotka jatkavat toimimista sodankin keskellä. Jotta maa selviytyy, on sodan päätyttävä ja talouden pysyttävä pystyssä. Tähän tarvitaan yhteistyökumppaneita ja investoijia myös Ukrainan ulkopuolelta.

– Olen ollut iloisesti yllättynyt, kuinka paljon suomalaiset yritykset ja myös julkiset organisaatiot ovat olleet kiinnostuneita tästä asiasta. Se luo toivoa, että tällaisia yhteistyöprojekteja Ukrainan kanssa pystytään luomaan. Se edistää jälleenrakentamisen nopeutta, Niemi sanoo.

Tiedotustilaisuudessa oli puhumassa Milttonin Ukrainan palveluiden johtaja Tetiana Tregobchuk sekä hallituksen puheenjohtaja Christer Haglund. Tregobchukista on elintärkeää, että investoijat ja yhteistyökumppanit ovat Ukrainassa läsnä jo tässä vaiheessa, vaikka sota voi sisältää myös riskejä.

– Ukrainassa on myös alueita, jotka ovat verrattain turvallisia ja missä on mahdollista harjoittaa yritystoimintaa. Kun tämä matka kohti rauhaa toivottavasti myös päättyy rauhaan, niin yritykset, jotka ovat jo siinä vaiheessa Ukrainassa, tulevat olemaan etulyöntiasemassa, Tregobchuk kertoo.

Haglund lisää, että tärkeintä on, että investoijat ja yhteistyökumppanit vähintäänkin aloittavat valmistelut toimintansa laajentamiseksi Ukrainaan.

– Uskon, että tilanne tulee myös muuttumaan ja pääsemme vielä näkemään, kun rauha koittaa, Haglund sanoo.

Tregobchuk kertoo, että Ukrainassa on näkymiä kasvavalle yritystoiminnalle.

– Voi olla vaikeaa kuvitella tällaista sota-aikana, mutta olemme tänäkin aikana avanneet kahviloita ja ravintoloita, monet ukrainalaiset ovat käyneet muiden tapaan myös katsomassa Barbie-elokuvan elokuvateatterissa."
3513ad87-b344-4bff-ae78-84fb2b6804db,http://iltalehti.fi/ulkomaat/a/3513ad87-b344-4bff-ae78-84fb2b6804db,2023-08-30T21:41:20+03:00,2023-08-30T21:41:20+03:00,Asiantuntija ehdottaa: Ukraina Natoon yllättävää reittiä pitkin?,"Mikäli Ukrainan sota jäätyy, voitaisiin maan EU- ja Nato-jäsenyyksiin soveltaa esimerkiksi jaetun Saksan mallia.

Ukrainan Nato-tien ei tarvitse katketa konfliktin jäätymiseen, arvioi Viron Kansainvälisen puolustustutkimuskeskuksen varajohtaja Kristi Raik Iltalehdelle.

Ukrainan tavoite on vapauttaa kaikki miehitetyt alueet, ja Raikin mukaan ”siitä lähdetään”. Lisäksi puolustusliiton ja Ukrainan välillä vallitsee yhteisymmärrys siitä, ettei maa voi liittyä niin kauan kuin se käy aktiivisesti sotaa.

– Jos kuitenkin jossain vaiheessa ajaudutaan tilanteeseen, jossa joitakin alueita on edelleen Venäjän hallussa ja konflikti jäätyy, pitää siinäkin tilanteessa pystyä kehittämään sellaisia ratkaisuja, että Ukraina voi mennä eteenpäin siitäkin huolimatta, Raik painottaa.

Jaetun Saksan malli

Raik ottaa ennakkotapauksista esille Saksan jaon toisen maailmansodan jälkeen. Jakoa ”ei varsinaisesti tunnustettu Länsi-Saksassa”, mutta sen avulla Länsi-Saksa pystyi liittymään EU:hun ja Natoon vuosikymmeniä ennen kuin Saksat lopulta yhdistyivät.

Raikin mielestä Saksan malli onkin varteenotettava vaihtoehto, jonka puitteissa Ukraina voisi liikkua kohti EU:ta ja Natoa, vaikka konflikti jäätyisi.

– Tavoitehan on, että Ukraina liittyy, se keskustelu on jo käyty, hän toteaa.

Raik muistuttaa myös, että Euroopan turvallisuuden kannalta Ukrainan jäsenyys on ehdottomasti parempi vaihtoehto. Silloin olisi ”paremmat edellytykset vakauttaa tilanne” ja konfliktin uudelleen syttymisen riski pienisi.

– Jos Ukraina jää epämääräiseen tilaan harmaalle vyöhykkeelle, on paljon suurempi riski, että konflikti jossain vaiheessa leimahtaa ja silloinhan Euroopan on joka tapauksessa reagoitava.

Johdon vaihtuminen tuskin muuttaisi tilannetta

Mikäli konflikti jatkuu vielä pitkään, ehtii Venäjän johtokin todennäköisesti vaihtua. Sillä tuskin on kuitenkaan vaikutusta isoihin linjoihin, Raik arvioi. Vladimir Putinin seuraaja jakaa todennäköisesti ”suurin piirtein saman maailmankuvan”, vaikka hänellä ”voi olla erilaisia ajatuksia siitä, miten sitä edistetään”.

– On vuosisatojen perinteet venäläisessä ajattelussa, että se oma turvallisuus käsitetään niin, että Venäjän pitää kontrolloida naapureita, jotta se voi kokea olonsa turvalliseksi, Raik sanoo.

– Myös ajatus siitä, että Venäjä on imperiumi, jolla on oikeus omaan vaikutuspiiriin.

Raikin mukaan se, että Venäjä tuulettaisi identiteettiään ja luopuisi imperiumiajatuksesta ”vaatisi jo hyvin mullistavaa muutosta Venäjän sisällä”. Samalla tavalla hän näkee keskusteluyhteyden Venäjään.

– Ei ole mitään syytä olettaa, että jos nyt uudelleen lisättäisiin keskustelua Venäjän kanssa, että se saisi jotenkin aikaan muutosta siinä, miten Venäjä määrittää omat strategiset etunsa."
6915b2eb-cf6f-40ef-8fab-5a61a40c950a,http://iltalehti.fi/ulkomaat/a/6915b2eb-cf6f-40ef-8fab-5a61a40c950a,2023-08-30T18:34:26+03:00,2023-08-30T18:34:26+03:00,"Venäjä vannoo kostavansa lennokki-iskut – ”Jos tämä on totta, Viro on pyyhittävä maan pinnalta”","Venäjän ulkoministeriö väitti keskiviikkona, ettei se aio jättää Ukrainan lennokki-iskuja rankaisematta, uutisoi Reuters.

Ulkoministeriön tiedottaja Maria Zaharova väitti tiedotustilaisuudessa, etteivät lennokit voineet matkustaa 600 kilometrin matkaa Ukrainaista Pihkovaan ilman lännen toimittamaa informaatiota.

Tassin mukaan Kremlin tiedottaja Dmitri Peskov kutsui iskua terroristiseksi. Peskovin mukaan Venäjä selvittää lennokkien laukaisupaikkoja tulevien iskujen ehkäisemiseksi. Hänen mukaansa presidentti Vladimir Putinille kerrottiin iskuista välittömästi.

Sekopäisiä tuomiopäivän lausuntoja herkästi laukova Kremlin vakiopropagandisti Vladimir Solovjov purkaa turhautumistaan Solovjov Live FM -radio-ohjelmassaan.

– Mitä tapahtuu? Emme tiedä, missä lennokit valmistetaan, kuljetetaan ja varastoidaan, tai mistä ne laukaistaan? Jos emme pärjää lennokkien kanssa, miten pärjäämme F-16-hävittäjien kanssa, Solovjov kysyy kuuntelijoilta ärtyneenä.

Myöhemmin Solovjov pohtii väitteitä, että Pihkovaan iskeneet lennokit olisi laukaistu Viron maaperältä."
5095e295-04aa-438a-b92f-d9d8c81003a1,http://iltalehti.fi/ulkomaat/a/5095e295-04aa-438a-b92f-d9d8c81003a1,2023-08-30T11:36:00+03:00,2023-08-30T11:36:00+03:00,Valtava iskujen aalto runteli Venäjää yöllä – Tämä tapahtumista tiedetään: ”Huomattava sotilaallinen menestys”,"Venäjä kertoo torjuneensa yhden laajimmista Ukrainan lennokki-iskuista tiistain ja keskiviikon välisenä yönä, uutisoi Reuters. Lennokkeja tiputettiin ainakin kuudella alueella Länsi-Venäjällä. Venäjä väittää myös torjuneensa hyökkäyksen mereltä sen miehittämällä Krimin niemimaalle.

Iskuja on ollut ainakin Pihkovan, Brjanskin, Kalugan, Orlovin, Rjazanin ja Moskovan alueilla.

Viranomaisten mukaan neljä armeijan Il-76-kuljetuskonetta vaurioitui hyökkäyksessä Pihkovan lentokentälle. Tassin mukaan ainakin yksi koneista syttyi tuleen.

Siviilikoneiden lennot peruttiin, ja myös Moskovan Vnukovon lentokenttä keskeytti saapuvat ja lähtevät lennot hetkeksi. Pihkovan kaupunki sijaitsee vain reilun 30 kilometrin päässä Viron rajasta.

Sotilaallinen menestys

Iltalehden sota-asiantuntijan Emil Kastehelmen mukaan isku Pihkovan lentokentälle oli Ukrainalle huomattava sotilaallinen menestys.

– Iskulla Ukraina osoitti, että se kykenee operoimaan sotilaskohteita vastaan 700 kilometrin päässä ja tietää, mitä kentällä milloinkin on iskua varten. Toisaalta se kertoo, että Venäjän kyvyssä pitää syvyydessä sijaitsevat arvokkaat kohteet suojassa on puutteita, mikä ei varsinaisesti ole uusi tieto. Iskuja pitkälle syvyyteen on tehty ennenkin, mutta tämä kertoo, että Ukraina pystyy panostamaan menestyksekkäästi myös tähän puoleen sodassa, Kastehelmi arvioi.

– Tilanne aiheuttanee Venäjällä ilmavoimien toimintaan liittyviä järjestelyitä, sillä Venäjän pitää nyt miettiä yhä tarkemmin, mille kentille koneita voi sijoittaa ja miten ilmatorjunnan resursseja pitää jakaa yhä laajemmalle alueelle. Pihkovan kenttä päätynee ainakin hetkeksi vähemmälle käytölle, ja sen sijaan operaatiot jatkuvat esimerkiksi Olenjan kentältä.

Tuhoa ympäri Venäjää

Brjanskin alueen kuvernöörin Alexander Bogomazin mukaan pudotettu lennokki putosi hallintorakennuksen päälle Brjanskissa ja sytytti sen katon tuleen, kertoo Tass. Hänen mukaansa lennokit yrittivät myös iskeä alueella sijaitsevaan televisiotorniin.

Myös Rjazanin, Orlovin, Kalugan ja Moskovan alueilla raportoitiin ilmatorjunnan pudottamista lennokeista. Viranomaisten mukaan yhdestäkään iskusta ei aiheutunut henkilövahinkoja.

Reutersin mukaan Venäjän väitti tuhonneensa neljä ukrainalaista pikavenettä Mustallamerellä. Väitteen mukaan veneissä olisi ollut kyydissä jopa 50 laskuvarjojääkäriä."
efa8bd48-784c-4a64-989a-976ef85f810d,http://iltalehti.fi/ulkomaat/a/efa8bd48-784c-4a64-989a-976ef85f810d,2023-08-28T23:33:04+03:00,2023-08-28T23:33:04+03:00,"Ukrainan sota, päivä 551: Ukraina valtasi Robotynen, Venäjä väitetysti perui sotaharjoituksen miehien vähyyden vuoksi","Ukraina valtasi Robotynen

Ukrainan joukot ovat vallanneet takaisin Robotynen kylän, kertoo Ukrainan varapuolustusministeri Hanna Maljar Reutersin mukaan.

Ukrainan vastahyökkäys on jumittanut jo kuukausia Robotynen lohkolla, mutta viime viikolla taistelut alkoivat ratketa Ukrainan suuntaan.

Iltalehden sota-asiantuntijan Emil Kastehelmen mukaan Robotyne on ollut käytännössä Ukrainan hallussa jo päiviä, mutta Venäjä on pitänyt hallussaan yksittäisiä taloja kaupungin eteläosissa.

Lue lisää Robotynen taistelusta täältä.

Britannian puolustusministeriö: Venäjä perui sotaharjoituksen joukkojen vähyyden vuoksi

Venäjä on erittäin todennäköisesti perunut yhteisen sotaharjoituksen liian vähien joukkojen vuoksi, sanoo Britannian puolustusministeriö uusimmassa sotakatsauksessaan.

Venäjän ja Valko-Venäjän asevoimien yhteinen sotaharjoitus Zapad (suom. länsi) oli määrä järjestää syyskuussa.

Zapad on ollut tärkeä vuosittainen tapahtuma Venäjän sotilaskalenterissa. Vuodesta 2010 lähtien Venäjä on pyörittänyt harjoituksia neljän vuoden syklillä ja kierrättänyt niitä neljällä sotilasalueellaan.

Vuodesta 2021 lähtien Venäjä on kuitenkin pitänyt harjoituksia maan länsiosassa joka toinen vuosi Naton väitetysti aiheuttaman uhan vuoksi.

– Venäjän armeijan huono menestys Ukrainassa on korostanut, kuinka yhteisillä strategisilla harjoituksilla on ollut rajallinen koulutusarvo ja ne ovat olleet suurelta osin show'ta varten. Venäjä on todennäköisesti perunut Zapad 23:n, koska käytettävissä on liian vähän joukkoja ja varusteita, Britannian puolustusministeriö sanoo tiedotteessa.

Zelenskyi: Ukraina valmis pitämään presidentinvaalit lännen tuella

Ukrainan presidentti Volodymyr Zelenskyi sanoi, että vaalit voitaisiin järjestää sota-aikana, jos länsimaat jakavat kustannukset, lainsäätäjät hyväksyvät ne ja kaikki menevät äänestämään.

Ukrainassa ei tällä hetkellä voida järjestää vaaleja sotatilalain nojalla. Sotatilalain voimassaoloa on jatkettava 90 päivän välein ja se on on määrä päättyä seuraavan kerran 15. marraskuuta. Tavallisesti parlamenttivaalit käytäisiin lokakuussa, mutta tulevat presidentinvaalit käytäisiin normaalisti maaliskuussa 2024.

Muun muassa yhdysvaltalainen senaattori Lindsey Graham sanoi, että maan on osoitettava olevansa erilainen järjestämällä vaalit sota-aikaan.

– Ukrainassa on järjestettävä vaalit ensi vuonna. Haluan nähdä, että maassa pidetään vapaat ja oikeudenmukaiset vaalit, vaikka se on hyökkäyksen kohteena, Graham sanoi toimittajille.

Zelenskyin mukaan vaalien järjestäminen rauhan aikana maksaa 135 miljoonaa dollaria.

– En tiedä kuinka paljon tarvitaan sota-aikana. Vastasin Grahamille, että jos Yhdysvallat ja Eurooppa antavat taloudellista tukea, Zelenskyi sanoi haastattelussa.

– En aio ottaa rahaa aseista ja antaa sitä vaaleihin. Ja tämä on laissa määrätty.

Hän sanoi, että Ukraina tarvitsisi myös apua, jotta miljoonat ulkomailla, erityisesti Euroopan unionissa asuvat ihmiset voisivat äänestää.

Asiasta uutisoi Reuters.

Ukraina vastustaa EU-naapureidensa uusia viljarajoituksia

Ukraina vastustaa jyrkästi naapurimaidensa uusia viljan tuontirajoituksia, jotka tulevat voimaan EU:n kiellon päättyessä 15. syyskuuta, ulkoministeri Dmytro Kuleba sanoi maanantaina uutistoimisto Reutersin mukaan.

Venäjän hyökkäyssodan seurauksena Mustanmeren kautta tapahtuvat viljakuljetukset ovat vaikeutuneet, minkä vuoksi ukrainalaista viljaa ja muita maataloustuotteita on kuljetettu maateitse EU:n läpi vientimaihin. Suuri osa viennistä on kuitenkin päässyt Keski-Eurooppaan.

EU antoi toukokuussa luvan Puolalle, Bulgarialle, Unkarille, Romanialle ja Slovakialle kieltää ukrainalaisen vehnän, maissin, rapsin ja auringonkukansiementen myynti kotimaassaan 15. syyskuuta asti.

Viisi näistä maista haluaa jatkaa kiellon voimassaoloa vuoden loppuun saakka, ja jotkut niistä ovat uhkailleet omilla rajoituksillaan.

Kuleban mukaan Ukraina vastustaa näitä toimia voimakkaasti.

– Se rikkoisi yhteismarkkinoiden sääntöjä, hän totesi vieraillessaan maanantaina Prahassa.

– Se olisi ristiriidassa Ukrainan ja EU:n välisen sopimuksen sekä solidaarisuusperiaatteen kanssa.

Kuleba ilmoitti myös, että Ukraina on valmis etsimään ratkaisuja tilanteeseen.

Venäjän ja Turkin ulkoministerit tapaavat ”lähitulevaisuudessa”

Venäjän ulkoministeri Sergei Lavrov ja Turkin ulkoministeri Hakan Fidan aikovat tavata Moskovassa ”lähitulevaisuudessa”, kertoo Tass Reutersin mukaan.

Turkki on pyrkinyt palauttamaan Venäjän Mustanmeren viljasopimukseen, jota se ei suostunut uusimaan sopimuksen umpeutuessa heinäkuussa. Lue lisää Mustanmeren viljasopimuksesta täältä.

Turkin presidentin Recep Tayyip Erdoğanin ja Venäjän presidentin Vladimir Putinin välisestä kahdenvälisestä tapaamisesta on puhuttu pitkin kesää, mutta päivää tai paikkaa tapaamiselle ei ole ilmoitettu.

Kreml: Putinin osallistuminen Prigožinin hautajaisiin epävarmaa

Kremlin tiedottaja Dmitri Peskov kertoi maanantaina toimittajille, että Wagner-ryhmän johtajan Jevgeni Prigožinin hautajaisten ajankohtaa tai sitä, osallistuuko Vladimir Putin niihin, ei ole vielä päätetty.

– Ilmoitamme, kun päätös on tehty. Tällaiset päätökset tehdään aina yhdessä omaisten kanssa, Peskov sanoi Tassin mukaan.

Venäjän tutkintakomitea vahvisti sunnuntaina, että Prigožin oli yksi keskiviikkoisessa lentoturmassa kuolleista. Komitea sanoi lausunnossaan, että kaikki kymmenen onnettomuuspaikalta löydettyä ruumista on tunnistettu oikeuslääketieteellisten tutkimusten perusteella."
650dcecb-e624-4bdb-9592-190659297636,http://iltalehti.fi/ulkomaat/a/650dcecb-e624-4bdb-9592-190659297636,2023-08-27T06:00:05+03:00,2023-08-27T06:00:05+03:00,Vain Iltalehdessä: Tarkat satelliittikuvat paljastavat Ukrainan sodan vaikeimmat paikat,"Ukraina on toteuttanut useita hyökkäyksiä monilla eri lohkoilla kesäkuun alusta lähtien. Taisteluita käydään tällä hetkellä etelässä etenkin Robotynen ja vastikään vapautetun Urozainen kylien alueella. Lisäksi sodan molemmat osapuolet toteuttavat aktiivisia sotatoimia Bahmutin eteläpuolella.

Liike vastahyökkäyksessä on ollut hidasta. Muun muassa avoin maasto, linnoitetut asemat ja jatkuva ilmatähystys yhdistettynä laajamittaiseen tykistön käyttöön tekevät etenemisestä monin paikoin vaikeaa. Näiden tuomat haasteet näkyvät myös Iltalehden hankkimissa satelliittikuvissa.

Robotynessä odotettavissa vaikeuksia, vaikka itse kylä vapautettaisiinkin

Erityisen tiheää ja raskasta linnoittaminen on Robotynen alueella, joka sijaitsee niin sanotulla Tokmakin suunnalla. Mikäli Ukraina haluaa katkaista venäläisten maayhteyden Krimille, sen on päästävä Robotynestä läpi ensin Tokmakin kaupunkiin, ja jatkettava sieltä kohti Melitopolia.

Robotynen alueen puolustusten murtaminen on osoittautunut vaikeaksi, ja hyökkäysoperaatio kylän alueella on kestänyt jo viikkoja. Viimeisimpien paikannettujen videoiden mukaan ukrainalaiset olisivat päässeet etenemään kylän eteläosiin. On kuitenkin hieman epäselvää, hallitsevatko venäläiset kylän läntisen osan taloja. Kylää ei voi vielä pitää varmuudella täysin vapautettuna.

Välittömästi kylän eteläpuolella haasteet kuitenkin jatkuvat, sillä Venäjä on rakentanut sinne lisää puolustusasemia.

Rintamalta kantautuvien Telegram-huhujen perusteella mukaan Ukraina olisi saattanut onnistua myös näiden asemien päihittämisessä ainakin osittain. Todisteita tästä ei ole kuitenkaan vielä esitetty.

Bahmutin eteläpuolella teräs palaa ja kylät murskautuvat tykkitulessa

Bahmutin eteläpuolella taistellaan Klištšiivkan sekä Andriivkan kylistä. Molempien kylien kaikki talot ovat monilta osin tuhoutuneet taistelujen keskellä.

Ukraina hyökkää kohti Andriivkaa, ja venäläiset ovat hyökänneet viime päivinä muun muassa Klištšiivkan ylängöllä sijaitsevia ukrainalaisten hallussaan pitämiä asemia vastaan. Kumpikaan ei ole onnistunut saavuttamaan merkittäviä voittoja.

Laajat peltoaukeat Klištšiivkan ja Andriivkan kylien välillä mahdollistavat tehokkaan ilmatähystyksen, jonka vuoksi joukkojen on vaikea operoida yllätyksen turvin. Molemmilla puolilla vaikuttaa olevan myös runsaasti tykistöä käytössään.

Taisteluja käydään täälläkin ohuissa peltoaukeita reunustavissa metsälinjoissa. Niissä on usein jalkaväelle asemia, mutta ne tarjoavat myös suojaa ajoneuvoille.

Nopeaa ratkaisua taisteluihin ei tälläkään suunnalla ole odotettavissa, vaan kuluttava ja vaikea tilanne jatkunee tämän hetken arvion mukaan Bahmutin eteläpuolella myös tulevina viikkoina."
627f6531-0be0-41e0-9904-bbede6ca9ce3,http://iltalehti.fi/ulkomaat/a/627f6531-0be0-41e0-9904-bbede6ca9ce3,2023-08-26T23:50:52+03:00,2023-08-26T23:50:52+03:00,"Ukrainan sota, päivä 549: Kolme ukrainalaista lentäjää kuoli yhteentörmäyksessä, Ukraina etenee etelärintamalla","Tähän artikkeliin on koottu Ukrainan sodan tärkeimmät tapahtumat lauantailta.

Putin: Wagnerin on vannottava uskollisuutta Venäjälle.

Ukrainalaiskomentaja uskoo Ukrainan etenevän seuraavaksi nopeammin etelärintamalla. Venäjä vaikuttaa keskittyvän koilliseen rintamaan Kupjanskin lähellä.

Kolme ukrainalaista lentäjää sai surmansa harjoituskoneiden yhteentörmäyksessä.

Venäläinen uusnatsiryhmä Rusitš ilmoitti menevänsä lakkoon Ukrainassa

Venäläinen uusnatsiryhmä Rusitš on ilmoittanut lopettavansa taistelutehtävät Ukrainassa. Syy päätökseen on ryhmän johtajan Jan Petrovskin pidätys Suomessa.

Ryhmä vaatii, että Petrovski luovutetaan Venäjälle.

– Jos tilanne ei ratkea haluamaamme suuntaan Rusitš lopettaa kaikki taistelutehtävät. Jos maa ei pysty suojelemaan kansalaisiaan, miksi kansalaisten pitäisi suojella maata, kysyy ryhmä Telegram-kanavallaan.

Petrovskia epäillään terroristiryhmän toimintaan osallistumisesta ja terroristiryhmän toiminnan tukemisesta Ukrainan Donbasin alueella.

Ukraina on vaatinut hänen luovuttamistaan.

Asiasta uutisoi Moscow Times.

Venäjällä massiivinen tulipalo ilotulitteita sisältävässä varastossa

Keski-Siperiassa sijaitsevassa Kemerovon kaupungissa syttyi tulipalo pyrotekniikkaa sisältävässä varastossa. Palo on laajentunut 750 neliömetrin alueelle, kertoi Venäjän hätätilaministeriön lehdistöpalvelu.

Kaupungin yläpuolella nousi suuri savupatsas. Silminnäkijät raportoivat räjähdysten äänistä ja taukoamattomasta ilotulituksesta.

Varaston katto on romahtanut ja rakennuksessa saattaa olla kaasupulloja.

Asiasta uutisoi venäläislehti Vedomosti.

Kolme ukrainalaista lentäjää saanut surmansa

Kolme ukrainalaista lentäjää on kuollut kahden harjoituskoneen törmättyä toisiinsa Žytomyrin alueen yllä.

Kuolemat tapahtuivat eilen tehtävän aikana.

Taistelutehtävän aikana kahden L-39-taistelukoulutuskoneen miehistöt törmäsivät ilmassa, kertoi maan ilmavoimat lausunnossaan.

Kolmen lentäjän kuolema on suuri menetys Ukrainalle, joka tarkoitus on saada pikaisesti koulutettua miehistöä lännen lahjoittamille F-16-hävittäjille.

Ilmavoimat lisäsi, että kuolleiden joukossa oli tunnettu lentäjä, kutsutunnukseltaan Juice.

Asiasta uutisoi Reuters ja AFP.

Putin: Wagnerin on vannottava uskollisuutta Venäjälle

Venäjän presidentti Vladimir Putin on määrännyt kaikki Wagnerin ja muiden venäläisten yksityisten sotilasalan työntekijöiden vannomaan uskollisuudenvalan Venäjän valtiolle.

Määräys koskee kaikkia, jotka osallistuvat sotilaalliseen toimintaan Ukrainassa, avustavat armeijaa ja palvelevat aluepuolustusyksiköissä.

Hän allekirjoitti asetuksen perjantaina, ja se tulee voimaan välittömästi.

Asetus tulee voimaan kaksi päivää sen jälkeen, kun Wagnerin johtajien kerrotaan kuolleen lento-onnettomuudessa.

Analyytikot arvelevat, että Putinin asetuksaen tarkoituksena on vahvistaa valtaansa Wagnerin kesäkuisen kapinan jälkeen.

– Putin haluaa tiukentaa Wagnerin valvontaa varmistaakseen, ettei hän joutuisi tulevaisuudessa uuteen kriisiin, Natia Seskuria lontoolaisesta Royal United Services Institute -ajatushautomosta sanoi BBC:lle.

Ukrainalaiskomentaja: Eteneminen etelärintamalla nopeutuu

Ukrainan joukot uskovat murtaneensa Venäjän puolustuslinjan läpi etelässä, kertoo joukkojen komentaja Reutersille. Komentajan mukaan joukot pääsevät todennäköisesti etenemään nyt nopeammin etelässä.

Keskiviikkona Ukrainan joukot nostivat lipun Robotynen alueella Etelä-Zaporižžjassa, noin 10 kilometriä etulinjan Orihivista. Komentajan mukaan joukot tähtäävät seuraavaksi Berdjanskiin.

Komentajan väitteitä ei ole voitu riippumattomasti vahvistaa.

Britannia: Venäjä panostaa koilliseen rintamaan

Ison-Britannian puolustusministeriön mukaan Ukrainan vastahyökkäys on asettanut painetta Venäjän joukoille Bah’mutissa ja Etelä-Ukrainassa. Venäjä on kuitenkin edistynyt maan koillisosissa ja tulee todennäköisesti seuraavien kahden kuukauden aikana tehostamaan hyökkäystään siellä.

Viimeisimmässä tiedustelupäivityksessä sanotaan, että Venäjän joukot ovat edenneet Kupjanskin ja Lymanin kaupunkien ympärillä ”jatkuvilla pienimuotoisilla hyökkäyksillä”. Ministeriön mukaan Venäjä pyrkii todennäköisesti etenemään länteen Oskil-joelle.

Venäjä: Ukraina teki yöllä kaksi drooni-iskua

Venäjä kertoo ampuneensa yöllä kaksi droonia alas, yhden Moskovan lähellä ja toisen Belgorodissa Ukrainan ja Venäjän rajalla.

Moskovan pormestari kirjoittaa Telegramissa, ettei pääkaupungissa droonista aiheutunut henkilövahinkoja. AFP:n lainaama Sergei Sobjanin sanoo pelastajien edelleen työskentelevän Istrinskin alueella tapahtumapaikalla.

Belgorodin alueen kuvernööri Vjatšeslav Gladkov sanoo drooni-hyökkäyksen tapahtuneen samaan aikaan kun Ukraina iski Urazovin kaupunkiin noin 10 kilometrin päässä rajalta. Iskussa loukkaantui Gladkovin mukaan neljä ihmistä, jotka kaikki saivat sirpalehaavoja.

Venäjän väitteistä uutisoivat muun muassa AFP ja Reuters."
9141109e-657b-4996-bdb4-2839abfb3af7,http://iltalehti.fi/ulkomaat/a/9141109e-657b-4996-bdb4-2839abfb3af7,2023-08-25T23:23:06+03:00,2023-08-25T23:23:06+03:00,"Ukrainan sota, päivä 548: Nord Stream -putken räjäytyksen jäljet johtavat Ukrainaan, Kreml kiistää tilanneensa Prigožinin murhan","TASS: Prigožinin turmakoneen musta laatikko on saatu talteen

Venäjän valtiollinen uutistoimisto Tass kertoo tutkijoiden löytäneen Tverin alueelle pudonneen Embraer-lentokoneen lentotallentimet eli mustan laatikon.

Lisäksi tutkijat ovat löytäneet esineitä ja asiakirjoja, jotka ovat välttämättömiä onnettomuuden olosuhteiden selvittämiseksi. Tapahtumapaikan yksityiskohtainen tutkimus jatkuu.

Asiasta kertoi Tassille Venäjän federaation tutkintakomitean lehdistöpalvelu.

Spiegel ja Saksan yleisradio: Nord Stream -kaasuputken räjäytyksen jäljet johtavat Ukrainaan

Saksalaiset tutkivat toimittajat ovat puolen vuoden ajan selvittäneet Nord Stream-putkien räjäytystä. Selvityksen mukaan taustalta löytyy ryhmä, jolla on läheiset yhteydet Ukrainaan.

Toimittajat ovat tutkineet asiakirjoja, haastatelleet satoja lähteitä ja matkustaneet useisiin eri maihin.

Artikkelissa kuvataan tekijöiden käyttämän purjealuksen liikkeitä Itämerellä noin viikkoa ennen 26. syyskuuta tapahtunutta räjäytystä.

Spiegelin mukaan Saksan tiedusteluviranomaiset saivat Yhdysvaltain keskustiedustelupalvelulta CIA:lta jo kesäkuussa 2022 varoituksen siitä, että ukrainalaiset suunnittelevat Nord Stream -putken tuhoamista.

Tekijöiden motiivina kerrotaan olleen Venäjän keskeisen rahoituslähteen tuhoaminen.

Spiegelin mukaan on epäselvää miltä taholta käsky operaatioon on tullut.

Asiasta uutisoivat Saksan yleisradio ZDF ja saksalaislehti Spiegel.

Wagner-pomon kuolema johtamassa uusien ryhmittymien syntymiseen

Wagner-pomo Jevgeni Prigožinin kuoleman jälkimainingeissa on syntymässä uusia palkkasotilasryhmittymiä.

Ryhmät tunnetaan nimellä Redut, Convoy ja Patriot. niiden kokoonpanosta on vain vähän tietoa.

Ne eivät ole toistaiseksi yhtä aktiivisia tai menestyksekkäitä kuin Wagner, mutta niillä on samanlainen rakenne sekä läheiset yhteyden Venäjän sotilastiedustelupalvelu GRU:hun, totesi All Eyes on Wagner -ryhmän analyytikko Lou Osborne.

Osbornen mukaan ryhmiin on siirtynyt paljon loikkareita Wagnerista.

Venäläiset äärioikeistolaiset liikkeet surevat nyt katkerasti Wagnerin johtajien kuolemia.

Kyseiset liikkeet kuvaavat Venäjän poliittista ja sotilaallista eliittiä dekadenttina ja korruptoituneena ja joka on täysin irrallaan taistelukentän todellisuudesta.

– Sitä vastoin he kunnioittivat Prigožinia jämäkkänä hahmona, joka välitti miestensa hengestä, ei pelännyt kritisoida sotilasjohtoa ja vieraili usein taistelijoidensa luona rintamalla, totesi Lucas Webber Militant Wire tutkimusryhmästä.

Asiasta uutisoi The Guardian.

Kreml: Syytökset Wagner-pomo Prigožinin tappamisesta ”absoluuttinen valhe”

Kremlin tiedottaja Dmitri Peskov kielsi jyrkästi, että Venäjän johdolla olisi ollut mitään tekemistä Jevgeni Prigožinin kuolemaan johtaneessa lentoturmassa. Peskov puhui toimittajille Moskovassa perjantaina.

– Tämän lento-onnettomuuden ja koneen matkustajien, mukaan lukien Jevgeni Prigožinin traagisten kuolemantapausten ympärillä on nyt paljon spekulaatiota. Tietenkin lännessä kaikki nämä spekulaatiot esitetään tunnetusta näkökulmasta, Peskov sanoi Reutersin mukaan.

– Kaikki tämä on absoluuttisesti valetta, ja tätä asiaa käsiteltäessä pitää perustaa tiedot faktoihin. Ne on selvitettävä tutkintatoimien aikana.

Peskov sanoi, että on tärkeää odottaa testien ja tutkimuksen tuloksia.

Hänen mukaansa Putin ei ollut tavannut Prigožinia viime aikoina.

Brittitiedustelu: Prigožinin kuolema aiheuttaa Wagnerin sisäpiirissä valtatyhjiön

Britannian puolustusministeriö raportoi tuoreessa tiedustelukatsauksessaan, että Jevgeni Prigožinin ja muiden Wagner-ryhmän avainhenkilöiden äskettäinen kuolema aiheuttaa merkittäviä haasteita koko palkkasotilasorganisaatiolle.

– Hänen henkilökohtaiset ominaisuutensa, kuten hyperaktiivisuus, poikkeuksellinen röyhkeys, pyrkimys saavuttaa tuloksia sekä äärimmäinen raakuus ovat läpäisseet koko Wagner-ryhmän, ja on epätodennäköistä, että kukaan hänen seuraajistaan pystyisi vastaavaan, ministeriö kirjoittaa.

Lisäksi päivityksessä kerrotaan, että turmassa menehtyneiden matkustajien joukossa oli Prigožinin lisäksi muita Wagner-ryhmän johtajia, kuten Dmitri Utkin, joka toimi Wagnerin kakkosmiehenä, sekä Valeri Tšekalov, jonka sanotaan vastaanneen ryhmän turvallisuudesta ja logistiikasta.

ISW: Putin saattoi tehdä Utkinista marttyyrin

Venäjän presidentti Vladimir Putin saattoi luoda marttyyrin, arvioi Institute for the Study of War (ISW) tuoreessa raportissaan.

ISW:n mukaan Putin on saattanut arvioida, että oli onnistunut etäännyttämään Wagner-pomo Jevgeni Prigožinia riittävästi Wagnerista sitten kapinayrityksen.

Palkka-armeijan toisen perustajan, Dmitri Utkinin kuolema saattoi kuitenkin olla vähemmän harkittu teko. Putin saattoi tarttua tilaisuuteen hankkiutua eroon Wagnerin johdosta, arvioi ISW.

Niin Prigožinin kuin Utkinin kuolemat ovat herättäneet suuren määrän osanottoja Venäjällä. ISW:n mukaan Wagneriin yhdistetyt lähteet ovat surreet erityisesti Utkinin kuolemaa.

– Utkinin salamurhasta johtuva kauna voi olla tulevien konfliktien kiintopiste Venäjän puolustusvoimien sekä nykyisten ja entisten Wagnerin jäsenten välillä, ISW kirjoittaa.

ISW pitää Wagnerin välittömiä kostotoimenpiteitä kaikesta huolimatta epätodennäköisinä.

ISW kertoo, että venäläiset sotabloggarit ovat vältelleet onnettomuuden linkittämistä Kremliin.

Venäjä väittää tuhonneensa 42 Ukrainan droonia Krimillä

Venäjä tuhosi 42 Ukrainan laukaisemaa droonia Krimillä varhain perjantaina, väittää Venäjän puolustusministeriö Reutersin mukaan.

Ministeriön mukaan ilmavoimat tuhosi drooneista yhdeksän. Sen mukaan 33 droonia joutui elektronisten torjuntajärjestelmien hampaisiin.

Hyökkäysten mahdollisista uhreista tai tuhoista ei ole välittömästi raportoitu.

Ukraina ei juuri koskaan myönnä olevansa Venäjälle tai Venäjän miehittämille alueille kohdistuneiden iskujen takana. Viime kuukausien aikana Ukraina on kuitenkin sanonut, että Venäjän infrastruktuurin tuhoaminen edistää Ukrainan vastahyökkäystä.

Venäjä on miehittänyt Ukrainalle kuuluvaa Krimin niemimaata vuodesta 2014 lähtien."
f3921d3a-ee9c-49ca-8c30-a0c20d8f2d48,http://iltalehti.fi/ulkomaat/a/f3921d3a-ee9c-49ca-8c30-a0c20d8f2d48,2023-08-25T22:10:09+03:00,2023-08-25T22:10:09+03:00,”Ei mikään ihmease” – Miten F-16-hävittäjät vaikuttavat sodan kuvaan?,"Ukrainan pitkäaikainen toive toteutui viime viikonloppuna, kun Tanska ja Alankomaat lupasivat toimittaa Ukrainalle F-16-hävittäjiä. Päätös tuli pian Yhdysvaltojen annettua luvan yhdysvaltalaisvalmisteisten hävittäjien toimittamiselle.

Tilannestudion 59. jaksossa Iltalehden erikoistoimittaja, sota-asiantuntija Emil Kastehelmi arvioi uusien hävittäjien vaikutusta sotaan.

– Nykyisiä ukrainalaishävittäjiä modernimpi F-16 tuo liudan tiettyjä toimintakykyjä verrattuna aikaisempaan. Tehokkaammilla ilmavoimilla Ukraina pystyy muun muassa iskemään Venäjän tykistöön, ilmatorjuntaan sekä muihin kohteisiin. Hävittäjillä voidaan toteuttaa myös ilmatilan valvontaa ja antaa tiiviimpää ilmatukea hyökkääville osastoille, kertoo Kastehelmi.

– Kaiken kaikkiaan ne korjaavat sitä perusongelmaa, että Ukraina on joutunut taistelemaan ilman kunnollista ilmatukea, joka on osin johtanut siihen, että eteneminen on paikoin ollut tahmeaa.

Ukraina saa hävittäjät vasta kun niiden miehistö on suorittanut koulutuksensa loppuun asti. Kastehelmen mukaan kattava koulutus on olennaista, jotta monimutkaisesta asejärjestelmästä saadaan kaikki irti.

– F-16 ei anna Ukrainalle automaattisesti ilmaherruutta halutuilla alueilla. Ei se ole mikään ihmease, joka ratkaisee kaikki ilmatilassa olevat ongelmat. Se kuitenkin auttaa Ukrainan pyrkimyksiä ilmassa."
d5ae10e0-9284-45ad-801b-ded6207085cf,http://iltalehti.fi/ulkomaat/a/d5ae10e0-9284-45ad-801b-ded6207085cf,2023-08-25T09:00:52+03:00,2023-08-25T09:00:52+03:00,Nyt se on lähes varmaa: Ukraina on voittamassa Robotynen taistelun,"Tilanne Ukrainan itäisellä rintamalla on pitkän seisovan vaiheen jälkeen vihdoin nytkähtänyt eteenpäin.

– Voisi sanoa, että Robotynen taistelu on kääntymässä vihdoin, viikkojen jälkeen Ukrainan voitoksi, kertoo Iltalehden sota-asiantuntija Emil Kastehelmi Tilannestudion 59. jaksossa.

Ukrainalaisten asema kaupungissa on nyt asiantuntijan mukaan vahva, ja Ukraina on saanut haltuunsa myös alueita kylän ympäriltä.

Täysin ongelmatonta liikehdintä alueella ei kuitenkaan ole, sillä venäläisten linnoitteet odottavat välittömästi Robotynen kylän eteläpuolella. Kastehelmen mukaan kyse on jopa kymmeniä tai satoja kilometrejä pitkistä panssariesteistä.

Lisäksi Ukraina kohdannee ennemmin tai myöhemmin haasteita kaupungin sivustojen osalta, asiantuntija sanoo.

– Ukraina pystyy vielä puskemaan jonkun kylän eteenpäin, mutta liian kapea hyökkäysränni voi asettaa sivustat vaikeaan ja uhkaavaan tilanteeseen, hän ennakoi.

Ukrainalle tie itään

Venäjä puolestaan vaikuttaa jatkaneen operaatioitaan Bah’mutin läheisyydessä. Tuloksia hyökkäyksille ei kuitenkaan juuri ole saatu.

– Venäjä on toteuttanut alueella useampia, jokseenkin epätoivoisen oloisia vastahyökkäyksiä, jotka ovat päättyneet kalusto- ja miestappioihin, Kastehelmi sanoo.

Kehnot vastahyökkäykset ovat myös tehneet Venäjälle hallaa avaamalla Ukrainalle uusia mahdollisuuksia päästä etenemään alueella. Ukraina tiedetäänkin päässeen siirtymään eteenpäin, kohti Andriivkan pikkukylää.

Vaikka kylä itsessään on täysin tuhoutunut, voisi se tulla osoittautumaan Ukrainalle hyödylliseksi, Kastehelmi sanoo.

– Se on paikka, josta Ukraina voisi koukata ja ohittaa ilmeisen vaikeaksi paikaksi osoittautuneen Klischiivkan. Se voisi pyrkiä etelästä ohi, Andriivkan kautta itään, Kastehelmi sanoo.

Asiantuntijan mukaan viime päivien taistelut osoittavat ennen kaikkea Ukrainan sitkeästi pyrkivän etenemään. Vastahyökkäys tuntuu yhä odottavan kulminoitumistaan.

– Ukraina pystyy yhä jatkamaan näitä operaatioitaan, mutta venäläistenkään pakka ei ole ainakaan vielä ihan täysin sekaisin. Kyse on lopulta pitkälti siitä, että kumman pokka tässä pettää ensimmäisenä.

Tilannestudion 59. jakso on katsottavissa kokonaisuudessaan tämän jutun alusta.

Erikoistoimittaja Emil Kastehelmi on yksi avointen lähteiden tiedustelutiimi Black Bird Groupin perustajista. Tiimi seuraa Ukrainan sotaa ja ylläpitää muun muassa The War in Ukraine -tilannekarttaa."
ea1aa916-256e-40d6-bc78-e5605e836d21,http://iltalehti.fi/kotimaa/a/ea1aa916-256e-40d6-bc78-e5605e836d21,2023-08-24T11:43:50+03:00,2023-08-24T11:43:50+03:00,Ukraina kiitti Suomea videotervehdyksellä,"Ukraina juhlistaa tänään itsenäisyyspäiväänsä. Itsenäisyyspäivän kunniaksi Ukrainan puolustusministeriö on julkaissut viestipalvelu X:ssä videoita liittolaismaille kiitoksena sotilaallisesta, taloudellisesta ja humanitaarisesta tuesta.

Puolustusministeriö julkaisi videon myös Suomelle. Videolla kerrotaan Suomen antamasta tuesta ja kehutaan suomalaisia talvisodan mestareiksi.

Videossa näkyy talvista metsää ja lopuksi ilmenee, että ruudussa on ollut kokoajan suomalaisia tarkka-ampujia. Kuvalle ilmestyy myös kuvia tarkka-ampuja Simo Häyhästä.

– Ystävämme pohjoisessa ovat pyytäneet, että se, mitä he ovat lähettäneet pidetään salaisuutena. Keitä me olemme väittelemään talvisodankäynnin mestareille? videolla lukee.

Jos julkaisu ei näy, voit katsoa sen täältä.

Samainen video julkaistiin myös viime tammikuussa.

Puolustusministeriö on julkaissut videoita myös esimerkiksi Norjalle, Ruotsille Alankomaille, Italialle, Tanskalle ja Saksalle. Jokaisella videolla on maahan liittyvä tarina."
c198c058-39b0-45d3-8b2c-3faad62400ab,http://iltalehti.fi/ulkomaat/a/c198c058-39b0-45d3-8b2c-3faad62400ab,2023-08-23T21:38:07+03:00,2023-08-23T21:38:07+03:00,Iskeekö Ukraina isosti itsenäisyyspäivänään? Moskovan ministeriöiden työntekijöitä kehotettu jäämään kotiin,"Ukraina on viime aikoina selvästi lisännyt drooni-iskujaan Venäjän pääkaupunki Moskovaan ja muualle maahan.

Torstaina Ukraina juhlistaa 33. itsenäisyyspäiväänsä, joka on sen toinen sitten Venäjän täysimittaisen hyökkäyksen alun. Jotkut sotakommentaattorit odottavat Ukrainan iskevän juhlan kunniaksi näyttävästi Venäjää vastaan.

Myös presidentti Volodymyr Zelenskyi vakuutti viime viikolla pitämässään puheessa, että Ukraina ”tekee kaikkensa, että voisimme sanoa itsenäisyyspäivän aattona ottaneemme uuden askeleen kohti maailman vahvimpien valtioiden kehää"".

Ukrainan on hyökännyt drooneilla etenkin Moskovan kansainvälistä liikekeskusta vastaan, jossa sijaitsee useita pilvenpiirtäjiä. Siellä myös työskentelee useita tuhansia eri ministeriöiden työntekijöitä.

Talouslehti Kommersant uutisoi jo elokuun alussa, että valtiovarainministeriö pyysi virkamiehiään tekemään töitä etänä syyskuun alusta alkaen.

Sotaa seuraavien sosiaalisen median kanavien mukaan työntekijöitä on kehotettu pysymään poissa myös torstaina. Venäläinen Telegram-kanava BRIEF julkaisi tiedon ensiksi lähteisiinsä perustuen. Kanavan uskotaan olevan lähellä Kremlin turvallisuuskoneistoa.

Asiantuntija: Ukraina pystyy iskemään syvälle Venäjälle

Ulkopoliittisen instituutin vanhempi tutkija Ryhor Nizhnikau sanoo Ukrainan jo osoittaneen, että se pystyy iskemään syvälle rintamalinjojen taakse drooneilla.

– Se on mahdollista myös itsenäisyyspäivänä. Ukrainan hallinto haluaa viestiä ukrainalaisille, että he pärjäävät, ja että se on valmis taistelemaan itsenäisyydestä. Droonihyökkäykset Venäjälle nostavat kansan mielialaa Ukrainassa ja lisäävät huolta Venäjällä.

Nizhnikaun mukaan Venäjän on iskujen pelossa alkanut tehostaa ilmapuolustustaan ja varautunut hyökkäyksiin.

– Kreml on hajauttanut ministeriön rakennuksia eri puolille Moskovaa, jotta iskeminen tärkeisiin kohteisiin vaikeutuisi.

Muun muassa Ukrainan sisä- ja ulkopolitiikkaa tutkimuksessaan käsittelevä Nizhnikau näkee, että molemmat maat ovat sopeutuneet drooniuhkaan.

– Ukrainan yhteiskunta näkee asian ratkaisevan tärkeänä. Se vaikuttaa tavallisten venäläisten mielipiteeseen sodasta ja nostaa moraalia Ukrainassa.

Tutkija kuitenkin varoittaa myös Venäjällä osattavan ottaa tilaisuudesta ilo irti.

– Myös Venäjä osaa hyökätä drooneilla. Varsinkin näin symbolisena päivänä Moskova mielellään käyttää tällaiset tilaisuudet tehdäkseen iskusta isomman kuin se oikeasti on. Sitä on syytä odottaa.

Etu Venäjällä?

Upin Ryhor Nizhnikau sanoo, että ukrainalaisten sota-asiantuntijoiden mukaan Venäjällä on yhä etu droonisodassa. Ukraina on liikaa länsimaiden avun varassa.

– Puolustusministeriö ja sen johtaja Oleksi Reznikov on saanut paljon kritiikkiä siitä, että sillä ei ole tarpeeksi omaa droonituotantoa. Ukrainassa monet kansalaiset ja kansalaisjärjestöt kehittävät omia droonejaan, ja jopa keräävät rahaa antaakseen sen sitten puolustusministeriölle.

Reznikovin asema ministeriön johdossa on ollut useasti uhattuna, ja Nizhnikau uskookin, että muutoksia voi olla tulossa.

– Reznikov oli lähellä eroa vuoden alussa korruptioskandaalin takia. Virkaan tullessaan vuonna 2021 hänen syytetään lopettaneen drooneja tuottavia tehtaita siihen asti, kunnes Zelenskyi saapui.

Seuraavan puolustusministerin valitsee Nizhnikaun mukaan Zelenskyin kansliapäällikkö Andri Jermak.

– Reznikovin seuraajan on oltava lojaali Zelenskyille, kysymys ei ole osaamisesta. Hän ei saa haastaa presidenttiä poliittisesti. Kysymyksessä on luultavasti nainen, ja Ukrainassa on pyöritelty mediassa 4–5 nimeä.

Ukrainan asevoimien päällikön Valeri Zalužnyin asema ei kuitenkaan ole uhattuna.

– Hän on kansallissankarin asemassa maassa ja äärimmäisen suosittu. Hänellä on Zelenskyin täysi tuki, eikä Zalužnyi tällä hetkellä haasta presidentin asemaa. Kenraali on sitoutunut armeijaan ja sodan voittamiseen, sota on hänelle tärkeämpi kuin henkilökohtainen kunnianhimo, sanoo Nizhnikau."
fcac64d2-25ae-4119-ae80-a6ce97ff0f40,http://iltalehti.fi/politiikka/a/fcac64d2-25ae-4119-ae80-a6ce97ff0f40,2023-08-23T18:03:37+03:00,2023-08-23T18:58:48+03:00,"Yle: Ilmahälytys konkretisoi Orpolle, että Ukraina on sodassa – ”Nämä ihmiset oikeasti elää siinä, että joku ampuu tänne ohjuksia”","Kiovassa vieraileva pääministeri Petteri Orpo vietiin keskiviikkona pommisuojaan ilmahälytyksen vuoksi. Hälytys konkretisoi pääministerille, että Ukrainassa todella soditaan.

Ukrainassa vieraileva pääministeri Petteri Orpo (kok) vietiin pommisuojaan ilmahälytyksen vuoksi.

Orpon EU-asioista ja ulkopolitiikasta vastaava erityisavustaja Tuomas Tikkanen oli Orpon seurueessa Kiovassa.

Tikkanen kertoo puoli tuntia pommisuojasta pääsyn jälkeen puhelimessa, että he olivat konferenssi–majoitushotellissa, kun ilmahälytys tuli.

– Tuli ilmahälytys kalibr-ohjuksista ja väki vietiin pommisuojaan.

Tikkasen mukaan pääministeri on kunnossa.

– Saimme kokoustettua Moldovan pääministerin kanssa eli kaikki on hyvin, Tikkanen kertoo.

Orpo oli seurueensa kanssa pommisuojassa tunnin.

Vahvempaa roolia

Orpo saapui keskiviikkona yllätysvierailulle Ukrainaan. Hän tapasi muun muassa presidentti Volodymyr Zelenskyin.

Tiedotustilaisuudessaan Orpo kertoo presidentin toivoneen, että Suomi ottaisi vahvempaa roolia Ukrainan tukemisessa.

Orpo vieraili keskiviikon aikana myös Irpinin kylässä ja osallistui Kiovassa kolmanteen Krim-foorumin huippukokoukseen.

Keskusteluissa esille nousi muun muassa Ukrainan jälleenrakentaminen, Suomen tuki Ukrainalle sekä Ukrainan EU-jäsenyyden eteneminen.

Tiedotustilaisuudessa Orpo korostaa, että on tärkeää muistaa, että sota alkoi jo vuonna 2014, kun Venäjä valtasi Krimin.

Tiedotustilaisuus myöhästyi kolmella vartilla ilmahälytyksen vuoksi. Suoraa lähetystä tiedotustilaisuudesta näyttää muun muassa Yle.

Konkretisoitui

Orpo kertoo, että ilmahälytyksessä ei ollut suurempaa draamaa hänen kohdallaan. Hän kertoo viettäneensä tunnin pommisuojassa kokoustamalla Moldovan pääministerin kanssa.

Ilmahälytys konkretisoi pääministerille sen, että maa todella on sodassa.

– Nämä ihmiset oikeasti elää siinä, että joku ampuu tänne ohjuksia."
d070c169-fa64-4b1a-aecf-46d2c95ff6eb,http://iltalehti.fi/iltvuutiset/a/d070c169-fa64-4b1a-aecf-46d2c95ff6eb,2023-08-23T16:31:13+03:00,2023-08-23T16:31:13+03:00,Ukraina tuhosi Venäjän ilmapuolustusjärjestelmän Krimillä – Video valtavasta räjähdyksestä leviää,
9f0049ab-1477-47f4-ad3b-3369457553c2,http://iltalehti.fi/ulkomaat/a/9f0049ab-1477-47f4-ad3b-3369457553c2,2023-08-22T23:15:57+03:00,2023-08-22T23:15:57+03:00,"Ukrainan sota, päivä 545: Ukraina ampui drooneja Moskovaan viidettä päivää peräkkäin, Surovikin sai potkut","Turkin ulkoministeri vierailee Ukrainassa, Erdoganin uskotaan tapaavan Putinin

Turkin ulkoministeri Hakan Fidan matkustaa vierailulle Ukrainaan perjantaina, kertovat turkkilaiset diplomaattilähteet maan valtiolliselle uutistoimisto Anadolulle.

Turkki pitää samaan aikaan läheisiä suhteita Venäjään.

Venäjän valtiollisen uutistoimisto Tassin mukaan Venäjän ja Turkin presidentit ovat aikeissa tavata toisensa. Tapaamisen uskotaan tapahtuvan Venäjällä.

Turkki on ilmaissut halunsa toimia välittäjänä Ukrainan ja Venäjän välisissä neuvotteluissa, jotta Venäjä palaisi Mustanmeren viljasopimukseen.

Putin: Venäjä voi ottaa Ukrainan paikan viljan toimittajana

Venäjän presidentti Vladimir Putin kertoi Afrikan valtioille, että Venäjä voi ottaa Ukrainan paikan viljan toimittajana.

Putin korosti Venäjän pysyvän ""vastuullisena elintarvikkeiden ja viljan toimittajana"" Afrikan maille.

Putinin mukaan Venäjä voi ottaa Ukrainan paikan viljan toimittajana. Hän esitti nauhoitetun puheenvuoron Etelä-Afrikassa järjestettävässä Brics-maiden huippukokouksessa.

Asiasta kertoi The Guardian.

Venäjä väittää torjuneensa ukrainalaisten sabotaasiryhmän tunkeutumisen Venäjälle

Venäjän valtiollisen uutistoimisto Tassin mukaan ukrainalainen sabotaasi- ja tiedusteluryhmä yritti tunkeutua Brjanskin alueella valtiorajan yli.

–Tänään ukrainalaiset sabotöörit yrittivät murtautua valtionrajan yli Klimovskin alueella. Venäjän liittovaltion turvallisuuspalvelun rajaosaston ja Brjanskin alueen kansalliskaartin yksiköiden ansiosta hyökkäys torjuttiin, ilmoitti alueen kuvernööri Alexander Bogomaz Telegram-kanavallaan.

Marija Zaharova: Länsi-Eurooppa tulee vuotamaan verta

Venäjän ulkoministeriön tiedottaja Marija Zaharova kommentoi venäläiselle Izvestija-lehdelle Saksan ulkoministeri Annalena Berbockin lausuntoa.

Berbockilta kysyttiin aiemmin voivatko lennokki-iskut venäläisiin kaupunkeihin johtaa sodan eskaloitumiseen. Berbock totesi Ukrainalla olevan oikeus itsepuolustukseen, joten iskut ovat näin ollen laillisia.

Zaharova kommentoi Berbockin lausuntoa:

– Lännessä tällaista kutsuttaisiin terrorismin tukemiseksi. Mutta voin vakuuttaa, kaikki palaa takaisin heille. Länsi-Eurooppa tulee vuotamaan verta sisäisestä terrorismista..

Zaharova on tunnettu kärkkäistä lausunnoistaan.

Yhdysvallat kehotti kansalaisiaan poistumaan Valko-Venäjältä välittömästi, Latvia, Liettua ja Puola harkitsevat rajan sulkemista

Yhdysvaltain suurlähetystö Valko-Venäjällä kehotti kansalaisiaan poistumaan maasta välittömästi.

– Valko-Venäjällä olevien Yhdysvaltain kansalaisten on poistuttava maasta välittömästi. Harkitkaa lähtöä jäljellä olevien Liettuan ja Latvian rajanylityspaikkojen kautta tai lentäen, suurlähetystö tiedotti.

Suurlähetystö varoittaa, että Valko-Venäjän viranomaiset edistävät Venäjän hyökkäyssotaa Ukrainassa. Lisäksi Venäjän armeija on lisännyt läsnäoloaan maassa ja paikallisia lakeja valvotaan mielivaltaisesti.

Liettuan yleisradioyhtiön LRT:n mukaan Baltian maat ja Puola harkitsevat mahdollisuutta sulkea Valko-Venäjän vastaiset rajansa kokonaan.

Tass: Moskovassa pudotettu kaksi lennokkia, ilmatila suljettiin

Moskovan pormestari Sergei Sobjanin sanoi Venäjän ampuneen alas kaksi lennokkia kaupungin alueella aikaisin tiistaiaamuna.

– Ilmapuolustus ampui alas kaksi lennokkia. Toinen Krasnogorskin alueella, toinen Tšastsyn alueella, Moskovan pormestari kertoi Telegram-kanavallaan.

Krasnogorskissa sijaitsevan asuinkerrostalon ikkunat rikkoutuivat ja talon lähelle pysäköidyt autot vaurioituivat.

Šeremetjevon, Vnukovon ja Domodedovon lentokentät eivät väliaikaisesti ottaneet vastaan lentoja.

Saksan ulkoministeri: Ukraina tarvitsee apua Venäjän miinakenttien läpäisemiseksi

Saksan ulkoministeri Annalena Baerbock sanoi uutistoimisto Reutersin mukaan Ukrainan tarvitsevan pikaisesti apua Venäjän miinoitusten läpäisemiseksi.

– Valtavat miinakentät hankaloittavat Ukrainan joukkojen toimintaa Kaakkois-Ukrainassa, ja Kiova on tehnyt selväksi, että se tarvitsee apua miinakenttien ylittämiseksi.

Zelenskyi keskusteli Venäjä-pakotteista Serbian presidentin kanssa

Ukrainan presidentti Volodymyr Zelenskyi ja Serbian presidentti Aleksandar Vučić ovat käyneet ”hyvän ja avoimen” keskustelun Kreikassa järjestetyn Ukraina-Balkan-kokouksen yhteydessä.

Serbialla on perinteisesti ollut läheinen suhde Venäjään. Se ei ole tuominnut hyökkäystä Ukrainaan, eikä ole liittynyt Venäjää vastaan asetettuihin pakotteisiin. Belgrad on myös ylläpitänyt taloudellista ja sotilaallista yhteistyötään Moskovan kanssa.

Asiantuntija: Venäjä iski Ukrainan huoltoreitteihin Kupianskissa

Iltalehden erikoistoimittaja ja sota-asiantuntija Emil Kastehelmi kommentoi sodan uusimpia käänteitä.

Hänen mukaansa Venäjä on viime viikkoina hyökännyt kohti Harkovan alueella sijaitsevaa Kupianskin kaupunkia.

– Kupianskin yksi keskeisistä silloista on vahingoittunut venäläisten tekemässä iskussa. Asian vahvistavat eri Telegram-kanavilla esiintyneet kuvat ja videot, jotka paikannettiin Kupianskin keskustan alueelle. Joen yli ei kulje runsaasti siltoja, ja iskemällä huoltoreittien pullonkauloihin venäläiset pyrkivät hidastamaan huoltoa ja heikentämään ukrainalaisten toimintakykyä etulinjassa, Kastehelmi sanoo.

Venäjän joukot eivät kuitenkaan ole edenneet alueella, vaan rintamalinja on lähes tulkoon sama kuin viime syksynä.

– Ukrainalaisten onnistuneen puolustustaistelun vuoksi hyökkääjä ei ole päässyt alueella merkittävästi eteenpäin. Etulinja sijaitsee edelleen 7–10 kilometrin päässä Kupianskista ja on pysynyt pitkälti samalla tasalla viime syksystä lähtien.

Lähteet: Venäjän TU-22M3-pommikoneen tuhonnut drooni laukaistiin Venäjältä

Ukrainalaislehti New Voice kertoo lähteisiinsä viitaten, että viikonloppuna Venäjän Novgorodin alueella sijaitsevalle sotilaslentokentälle suoritetun drooni-iskun takana olivat Ukrainan erikoisjoukot.

Lauantaisessa iskussa tuhoutui venäläinen Tupolev Tu-22M3-pommikone Soltsi-2-lentotukikohdassa.

Norjalainen verkkolehti Barents Observer uutisoi tuoreeltaan, että Venäjä siirsi ainakin kuusi Tu-22M3-konetta lauantaina Soltsista Murmanskin alueella sijaitsevaan Olenjan lentotukikohtaan turvallisemman etäisyyden päähän Ukrainasta.

Sen mukaan kopterityyppinen drone on todennäköisesti laukaistu Venäjältä, sillä niiden kantama ei yllä Ukrainasta Venäjälle.

Zelenskyi keskusteli Venäjä-pakotteista Serbian presidentin kanssa

Ukrainan presidentti Volodymyr Zelenskyi ja Serbian presidentti Aleksandar Vučić ovat käyneet ”hyvän ja avoimen” keskustelun Kreikassa järjestetyn Ukraina-Balkan-kokouksen yhteydessä.

Zelenskyi julkaisi X:ssä (entinen Twitter) kuvan tapaamisesta.

Serbialla on perinteisesti ollut läheinen suhde Venäjään. Se ei ole tuominnut hyökkäystä Ukrainaan, eikä ole liittynyt Venäjää vastaan asetettuihin pakotteisiin. Belgrad on myös ylläpitänyt taloudellista ja sotilaallista yhteistyötään Moskovan kanssa.

ISW: Ukraina saavuttanut merkittäviä voittoja

Ukrainan joukot ovat saavuttaneet taktisesti merkittäviä voittoja Robotynen lähellä Länsi-Zaporižžjassa, raportoi Institute for the Study of War.

ISW:n mukaan ukrainalaiset ovat saavuttaneet Robotynen keskiosan sekä murtautuneet joidenkin Venäjän puolustuslinjojen läpi. Ukrainan apulaispuolustusministeri Hanna Maljar on myös raportoinut Ukrainan joukkojen onnistuneen vastahyökkäyksessä Robotynen itäpuolella.

Sotilaat eivät voi käyttää varusteita tehokkaasti ilman asianmukaisia kuljetuksia ja sotilasjohto on turvautunut sotilaiden yksityisomistuksessa olevien ajoneuvojen takavarikointiin, kertoo ISW tuoreessa raportissaan."
727a2ea0-1636-4e7a-9a46-edffdb16ef48,http://iltalehti.fi/ulkomaat/a/727a2ea0-1636-4e7a-9a46-edffdb16ef48,2023-08-21T20:36:15+03:00,2023-08-21T20:36:15+03:00,Kääntävätkö Ukrainalle luvatut F-16-hävittäjät sodan suunnan? Näin arvioi asiantuntija,"Ukraina saa Tanskalta ja Hollannilta F-16-hävittäjiä. Asiantuntijan mukaan kyseessä on merkittävä parannus Ukrainan asearsenaaliin, mutta sodan tilannetta ne eivät yksin muuta.

Hollanti ja Tanska ilmoittivat viikonloppuna lähettävänsä amerikkalaisvalmisteisia F-16-hävittäjiä Ukrainaan.

Ukrainan presidentti Volodymyr Zelenskyi vieraili sunnuntaina sekä Hollannissa että Tanskassa, minkä yhteydessä maitten johtajat kertoivat suunnitelmistaan.

Useat ukrainalaismediat kerkesivät jo uutisoida presidenttiinsä viitaten, että Hollanti toimittaisi jopa 42 hävittäjää Ukrainaan.

Hollannin virkaa tekevä pääministeri Mark Rutte kuitenkin sanoi, että koneiden lukumäärästä päätetään, kun asiasta on keskusteltu liittolaisten kanssa.

Myöhemmin sunnuntaina Zelenskyi ja Tanskan pääministeri Mette Frederiksen julkistivat yhteisessä lehdistötilaisuudessa, että Tanska antaa Ukrainalle 19 F-16-konetta.

Vaikutus sotaan?

Iltalehden erikoistoimittaja ja sota-asiantuntija Emil Kastehelmi arvioi hävittäjien merkitystä Ukrainalle. Hänen mielestään F-16-koneet tulevat tarpeeseen, mutta eivät ole mikään ihmease.

– Hävittäjien hyödyllisyys liittyy moneen muuttujaan. F-16 olisi maahan saapuessaan Ukrainan ilmavoimien parasta kalustoa, mutta se vaatii ympärilleen osaavaa henkilöstöä, riittävää määrää aseistusta sekä tasokasta koordinointia eri puolustushaarojen välillä, jotta sitä voidaan käyttää mahdollisimman tehokkaasti, Kastehelmi sanoo.

Hänen mukaansa Ukraina on kärsinyt vastahyökkäyksessään siitä, ettei sillä ole ollut ilmaherruutta.

– Yksi keskeisistä ongelmista Ukrainalle on nyt ollut se, että hyökkäys maan kamaralla joudutaan tällä hetkellä toteuttamaan ilman ilmaherruutta. Tämä olisi myös seikka, jossa F-16 osaltaan auttaisi.

Hävittäjät eivät kuitenkaan saavu Ukrainaan hetkessä, sillä osaavan henkilöstön koulutukseen menee vielä aikaa.

– Hävittäjät eivät käytännössä ehdi tällä hetkellä käynnissä olevaan vastahyökkäykseen, koska henkilöstön kouluttamiseen menee vähintäänkin useita kuukausia.

Kastehelmi näkee, että pelkästään F-16-hävittäjät eivät riitä kääntämään sotaa päälaelleen, mutta parantavat silti Ukrainan asearsenaalia.

– Tämän kesän ja syksyn toimenpiteet joudutaan todennäköisesti toteuttamaan ilman näitä koneita. F-16 ei ole niin sanotusti ”wunderwaffe” eli ihmease, joka kääntäisi kaiken, mutta se on yksi laadukas ja arvokas parannus nykyiseen."
358f0c7c-67ab-464b-9702-4d9239a5535e,http://iltalehti.fi/ulkomaat/a/358f0c7c-67ab-464b-9702-4d9239a5535e,2023-08-20T22:28:13+03:00,2023-08-20T22:28:13+03:00,Ukraina tuhoaa venäläistä jalkaväkeä kotitekoisilla 3d-tulostetuilla ”karkkipommeilla”,"Käsikranaatit on suunniteltu heitettäväksi, joten ne ovat kevyitä, painoltaan tyypillisesti noin 350 grammaa. Ukrainan ”MacGyverit” ovat pudotelleet käsikranaatteja droneista, mutta niiden tuhovoimalla on rajoituksensa.

”Usein kohteena olleet venäläissotilaat jatkavat juoksemista”, kertoo Kiovassa asuva amatööripommintekijä The Economistille. Mies on lempinimeltään Lyosha.

Kolme kuukautta sitten Lyosha ystävineen suunnitteli vaihtoehtoisen, tehokkaamman pommin. 800 grammaa painava ”Zaychyk” (jänis) on 3d-printatussa kuoressa. Se on täytetty C4-räjähteellä ja terässirpaleilla.

”Sirpaleet upposivat testeissä puuhun kuin voihin”, kertoo Lyosha.

Ukrainalla on pulaa tehdasvalmisteisista ammuksista, mutta räjähdysaineita on runsaasti.

Lue myösTekniikka&Taloudesta:

Juostava tuotanto

Lyosha ryhmineen tekee noin 1 000 ”karkkipommia” viikossa. Näitä improvisoidut räjähteet ovat saaneet kutsumanimensä niiden usein värikkäästä ulkonäöstä.

Toinen amatöörien ryhmä, kutsumanimeltään Druk (painatus, printtaus), on tehnyt 30 000 karkkipommia viimeisten neljän kuukauden aikana.

Kotitekoiset räjähteet eivät toki ole tehdastekoisten veroisia, mutta niillä on etunsa. Ne ovat halpoja. Yhden dronen kuljettaman pommin kuoren tekeminen maksaa tyypillisesti reilut kolme euroa, räjähde ei ole tässä hinnassa mukana.

3d-printattuja kuoria voidaan myös tehdä joustavasti erilaisten dronejen kuljetettavaksi, niiden kantokapasiteetin mukaan.

Naulat muutettiin teräskuuliksi

Kotitekoiset 3d-printatut pommit ovat osoittautuneet tehokkaiksi ja tappaviksi aseiksi venäläistä jalkaväkeä vastaan.

Pommeissa käytettiin aluksi nauloja sirpaleina, mutta ne eivät olleet tässä tarkoituksessa kovin hyviä, räjähdys höyrysti osan niistä. Nyt käytössä on teräskuulia.

Isommilla droneilla pystytään luonnollisesti kuljettamaan isompia pommeja.

”Viiden kilon karkkipommit tappavat venäläissotilaat 20 metrin säteellä”, kertoo Donetskin rintamalla taisteleva sotilas The Economistille.

Kotitekoisten pommien tehoa on kasvatettu jopa tekoälyllä. Karkkipommien suunnittelijat käyttävät ChatGPT:tä optimoimaan sirpaleiden sijoittamista suhteessa räjähteeseen. Tavoitteena on luonnollisesti maksimoida karkkipommien ”tappopotentiaali”.

Juttu on julkaistu alun perin Tekniikka&Talous-lehdessä."
bbed70e1-1273-418e-bf26-7cda8763bd54,http://iltalehti.fi/ulkomaat/a/bbed70e1-1273-418e-bf26-7cda8763bd54,2023-08-17T23:35:55+03:00,2023-08-17T23:35:55+03:00,"Ukrainan sota, päivä 540: Lukašenka uskoo Putinin saavuttaneen tavoitteet, Ukraina otti käyttöön kovimmat joukkonsa","Lukašenka: Putin saavuttanut tavoitteensa Ukrainassa

Valko-Venäjän johtaja Aljaksandr Lukašenka uskoo Venäjän Vladimir Putinin saavuttaneen tavoitteensa Ukrainassa ja peräänkuuluttaa neuvotteluita. Ukrainan kanssa valtion suhteet ovat johtajan mukaan tulehtuneet, eivätkä valtiot ole enää yhteyksissä. Kommenteista uutisoi Reuters.

Lukašenkan mukaan Putin ei ole yrittänyt saada Valko-Venäjää liittymään Ukrainassa käymäänsä sotaan. Valko-Venäjän johtajan kertoo myös uskovansa, että Venäjä on jo saavuttanut ”erikoisoperaationsa” tavoitteet Ukrainassa. Lukašenkan mukaan osapuolten olisikin nyt korkea aika istua neuvottelupöytään keskustelemaan Krimin tulevaisuudesta ja muista alueista.

Lisäksi Lukašenka kertoo Ukrainan presidentin pistäneen pisteen Valko-Venäjän ja Ukrainan suoralle yhteydelle. Hänen mukaansa maat olisivat aiemmin olleet yhteyksissä. Hänen väitteensä perusteella viimeisin yhteydenotto on ollut pari kuukautta sitten ja sen aikana keskusteltiin Valko-Venäjän mahdollisuudesta osallistua sotaan Venäjän puolella.

Valko-Venäjä on Venäjän lähimpiä liittolaisia ja maa on tarjonnut alueitaan Venäjän joukkojen käyttöön Ukrainan hyökkäyssodan aikana.

Ukraina otti käyttöön kovimmat joukkonsa

Talouslehti Forbes uutisoi Ukrainan heittäneen rintamalle tehokkaimman yksikkönsä, 82. ilmarynnäkköprikaatin.

82. prikaati on varustettu amerikkalaisilla Stryker- ja Marder -taisteluajoneuvoilla. 2000 sotilaan vahvuinen prikaati on nähty taisteluissa Etelä-Ukrainassa Zaporižžjan alueella.

Forbesin mukaan 82. prikaatin siirtyminen taisteluun voi tarkoittaa sekä hyviä että huonoja uutisia Ukrainan vastahyökkäyksen kannalta. 82. prikaati ja sen sisaryksikkö 46. prikaati ovat viimeisiä tärkeitä yksiköitä, joita Ukrainalla on enää ollut reservissä.

Yksiköiden lähettäminen taisteluun voi merkittävästi lisätä Ukrainan tulivoimaa alueella. Toisaalta niiden vetäytyessä lepoon Ukrainalla ei välttämättä ole niiden korvaajiksi yhtä tehokkaita yksiköitä.

Näin ollen vastahyökkäys voi menettää voimaansa.

Azov-pataljoona palannut rintamalle

Ukrainan kansalliskaartin mukaan Azov-pataljoona on järjestetty uudelleen ja palautettu rintamalle. Asiasta uutisoi riippumaton venäläinen uutissivusto Meduza.

– Legendaarinen erikoisprikaati Azov on aloittanut taistelutehtävien suorittamisen Serebrjanskin metsäalueella, tiedotti Ukrainan kansalliskaartin edustaja Nikolai Uršalovitš.

Azovin vapaaehtoistaistelijat nousivat kansallissankareiksi Ukrainassa keväällä 2022.

Taistelu Mariupolin kaupungista oli käytännössä hävitty venäläisille, mutta Azovstalin terästehtaalle linnoittautuneet Azov-taistelijat kävivät toivonta taistelua ja nousivat Ukrainan vastarinnan symboleiksi.

Azovstalin taistelijat, mukaan lukien komentaja Denys Prokopenko, jäivät vangeiksi. Heidät lähetettiin yllättäen Turkkiin, jossa heidän oletettiin pysyvän sodan loppuun asti.

Heinäkuussa 2023 Azovin komentajat kuitenkin palasivat Ukrainaan Turkissa vierailleen Ukrainan presidentti Volodymyr Zelenskyin kanssa. Venäjä syytti Turkkia ja Ukrainaa sopimusten rikkomisesta.

Azov sai liikkeenä alkunsa Itä-Ukrainan äärioikeistopiireissä ja sen koulutuksiin osallistui äärioikeistolaisia eri puolilta maailmaa.

Azov käyttää edelleen äärioikeistolaisia symboleita.

Venäjä on jo kauan hyödyntänyt Azovin äärioikeistolaista taustaa propagandassaan.

Vuodetut asiakirjat: Venäjä edistää omien droonien massatuotantoa

Venäjä etenee kohti tavoitettaan Iranin hyökkäysdroonien massatuotannosta. Kyseiset droonit voisivat matkata yli 1600 kilometriä, kertoo Reuters viitaten Washington Postiin.

Moskova kehittää omaa versiotaan Shahed-136 -drooneista, siitäkin huolimatta, että pakotteet ovat hankaloittaneet komponenttien hankintaa.

Aiemmin Iran on myöntänyt lähettäneensä Venäjälle drooneja, mutta väittää tehneensä sen ennen helmikuussa 2022 alkanutta täysimittaista hyökkäyssotaa. Venäjä on kiistänyt käyttäneensä iranilaisia drooneja.

Valkoinen talo arvioi aiemmin kesällä, että Venäjä vaikuttaa syventävän suhteitaan Iraniin ja olisi vastaanottanut jo satoja miehittämättömiä lennokkeja Iranilta.

Nyt Venäjän pyrkimyksenä on rakentaa oma droonitehdas Tatarstanin alueelle 800 kilometrin päähän Moskovasta. Tavoitteiden täyttyessä tehdas valmistaisi 6000 droonia kesään 2025 mennessä. WP:n tietojen mukaan Venäjä on noin kuukauden myöhässä asetetusta aikataulustaan. WP:n käsiinsä saamat asiakirjat sisältävät muun muassa tehdaspiirroksia ja teknisiä kaavioita.

Venäjä väittää etenevänsä Kupjanskin suunnalla

Ukrainan mukaan Venäjä pommitti Pohjois-Harkovaa tappaen vuonna 1962 syntyneen naisen. Toinen liki samanikäinen nainen sai iskussa sirpaleita.

Venäjän armeija sen sijaan etenee Moskovan väitteiden mukaan ottaen parempia asemia kohti Kupjanskia. Ukraina valtasi alueen takaisin Venäjältä viime vuonna.

Ukrainan viranomaiset ovat kehottaneet Harkovan alueella haavoittuvaisimpia asukkaita lähtemään evakkoon.

Venäjältä sakot Googlelle

Venäjä sakottaa Googlea, sillä hakupalvelu ei ole poistanut ”valheellista sisältöä” Ukrainan sotaan liittyen, uutisoi Politico.

Ukrainan miehityksen alun jälkeen Venäjä on pyrkinyt enenevissä määrin kontrolloimaan verkkosisältöä, josta se ei pidä. Nyt Googlelle on määrätty 3 miljoonan ruplan eli 30 000 euron sakot, sillä se ei ole poistanut Ukrainan sodasta kertovia ”valeuutisia”.

Moskovan tuomioistuin totesi torstaina Googlen syyllistyneen siihen, ettei YouTubesta ole poistettu Venäjälle epämieluisia tietoja. Tuomioistuimen mukaan julkaisuissa levitetään ”väärää tietoa erikoisoperaatiosta Ukrainassa”. Venäjä kutsuu sotaa erikoisoperaatioksi.

Tiistaina Reddit tuomittiin sakkoihin, sillä se ei poistanut ”vääristävää sisältöä”. Aiemmin elokuussa venäläinen tuomioistuin määräsi sakot Applelle ja Wikipedialle samasta syystä.

Zelenskyi jatkaa sotatilalain voimassaoloa

Ukrainan presidentti Volodymyr Zelenskyi allekirjoitti lain, jolla jatketaan sotatilalain voimassaoloa sekä yleistä liikekannallepanoa 90 päivällä.

Sotatilalaki on voimassa 15. marraskuuta asti.

Sotatilalain jatkaminen merkitsee lokakuussa pidettävien parlamenttivaalien siirtymistä eteenpäin. Sotatilalain aikana Ukrainassa ei voida järjestää kansanäänestyksiä.

Asiasta kertoi Ukrainan parlamentin eli Verh’ovna Radan kansanedustaja Jaroslav Železniak Telegram-kanavallaan.

Ukraina kertoo pudottaneensa kaksi venäläistä taisteluhelikopteria

Ukrainan ilmavoimat kertoo Telegram-kanavallaan ampuneensa alas venäläisen KA-52 -taisteluhelikopterin.

Ukrainan ilmavoimat kiittävät ilmapuolustusjoukkoja torstaiaamuna Bah’mutin sektorilla tapahtuneesta alasampumisesta.

Venäjän KA-52 -taisteluhelikopterit ovat olleet menestyksekkäitä ja niiden kerrotaan vaikeuttaneen Ukrainan vastahyökkäystä.

Toisen taisteluhelikopterin kerrotaan ammutun alas Zaporižžjan alueella.

Voit lukea helikoptereista lisää tästä linkistä.

Lisätty tieto toisesta alas ammutusta helikopterista 14.10.

Brics-maat pyrkivät haastamaan länsimaiden ylivallan maailmanpolitiikassa

Kehittyvien talouksien Brics-ryhmän, eli Brasilian, Venäjän, Intian, Kiinan ja Etelä-Afrikan johtajat kokoontuvat ensi viikolla Etelä-Afrikassa.

Maat aikovat keskustella siitä, miten löyhästä liittoumasta, jonka osuus maailmantaloudesta on neljäsosa, voidaan tehdä geopoliittinen voima, joka pystyy haastamaan länsimaiden ylivallan maailmanpolitiikassa.

Venäjän presidentti Vladimir Putin ei osallistu kokoukseen kansainvälisen pidätysmääräyksensä vuoksi.

Lisäksi kokouksen asialistalla on Brics-maiden laajentuminen. Noin 40 maata on osoittanut haluavansa liittyä joukkoon, kiinnostuneiden joukossa on muun muassa Saudi-Arabia, Egypti ja Argentiina.

Brics-maita yhdistää ennen kaikkea skeptisyys Yhdysvaltojen ja sen liittolaisten etuja palvelevaa maailmanjärjestystä kohtaan.

Asiasta uutisoi The Guardian.

Brittitiedustelu: Ukraina varautuu talvea varten

Iso-Britannian puolustusministeriön päivittäisen tiedusteluraportin mukaan Ukraina varautuu tulevaan talveen keräämällä riittävät polttoainevarastot.

Ukrainan kerrotaan mobilisoineen kaivossektorinsa riittävän tuotannon ylläpitämiseksi ja varmistavan, että lämpövoimalaitoksilla on riittävät hiilivarannot.

Vaikka Venäjän hyökkäykset Ukrainan energiainfrastruktuuria vastaan todennäköisesti jatkuvat tänä talvena, Ukraina osoitti viime talvena, että sillä on ammattitaitoista työvoimaa ja asiantuntemusta, joita tarvitaan sähköverkon käyttämiseen ja ylläpitämiseen myös sotaolosuhteissa.

EU siirtää Venäjälle ja Valko-Venäjälle varatut kehitysrahat Ukrainalle ja Moldovalle

EU:n komissio on päättänyt siirtää 135 miljoonaa euroa Ukrainalle ja Moldovalle.

Summa oli alun perin tarkoitettu Venäjällä ja Valko-Venäjälle EU:n ja naapurialueiden yhteistyöohjelman puitteissa.

Interreg NEXT- ohjelmalla on tarkoitus tukea EU:n naapurimaiden kehitystä.

– Päätös perua alun perin suunniteltu yhteistyö Venäjän ja Valko-Venäjän kanssa Interreg-ohjelmiemme kautta on seurausta Venäjän raa'asta sodasta Ukrainaa vastaan, totesi hankkeesta vastaava komissaari Elisa Ferreira.

– Olen iloinen, että alun perin tähän yhteistyöhön suunnitellut varat käytetään nyt EU:n Ukrainan ja Moldovan kanssa toteutettaviin ohjelmiin. Tämä auttaa vahvistamaan EU:n alueiden ja paikallisten sidosryhmien yhteistyötä ukrainalaisten ja moldovalaisten kumppaneiden kanssa, Ferreira sanoi tiedotteen mukaan.

Nato-virkamies pahoittelee kommenttiaan Ukrainan alueluovutuksista

Naton pääsihteerin Jens Stoltenbergin kansliapäällikkö Stian Jenssen kertoi norjalaisen VG:n mukaan tiistaina, että Ukrainan Nato-jäsenyyden ehtona voisivat olla maan alueluovutukset Venäjälle.

Ukrainan ulkoministeriön tiedottajan Oleg Nikolenkon mukaan ajatus on täysin mahdoton hyväksyä.

Jenssen on nyt pyytänyt anteeksi ja selventänyt kommenttejaan.

– Lausuntoni oli osa laajempaa keskustelua Ukrainan mahdollisista tulevaisuuden skenaarioista, eikä minun olisi pitänyt sanoa sitä sillä tavalla. Se oli virhe, hän sanoi.

Väitteet: Näin Venäjä kiristää lopettamaan yhteistyön Wagnerin kanssa

Venäjän puolustusministeriö saattaa hyödyntää Moskovassa käynnissä olevaa Armeija 2023-foorumia painostaakseen eri maita lopettamaan yhteistyön palkka-armeija Wagnerin kanssa. Näin kertoo yhdysvaltalainen ajatushautomo Institute for the Study of War (ISW) tuoreessa raportissaan.

Wagneriin yhdistetyissä lähteissä on liikkunut väitteitä, joiden mukaan Venäjän puolustusministeriö yrittäisi tarjota ministeriön alaisten palkka-armeijoiden palveluksia maille, jotka ovat tehneet yhteistyötä Wagnerin kanssa.

Venäjän väitetään uhkailevan esimerkiksi sotateknisen tuen lakkauttamisella, mikäli maat jatkavat yhteistyötä Wagnerin kanssa.

Lähteet väittävät Venäjän uhkailleen ainakin Burkina Fasoa venäläisen tuen lakkauttamisella, mikäli maa käyttää Wagnerin joukkoja. Väitteet ovat vahvistamattomia ja tulevat lähinnä Wagneriin liitetyistä lähteistä, huomauttaa ISW.

ISW on aiemmin arvioinut, että Venäjä pyrkii uudelleenjärjestelemään tai tuhoamaan Wagnerin. Wagnerin sijaan Venäjän puolustusministeriö suosii kontrollissaan olevia palkka-armeijoita, arvioi ISW.

Maanantaina alkanut foorumi kestää sunnuntaihin asti."
0cacaccd-a0e4-445a-a05b-048013d10c88,http://iltalehti.fi/ulkomaat/a/0cacaccd-a0e4-445a-a05b-048013d10c88,2023-08-17T19:11:57+03:00,2023-08-17T19:11:57+03:00,Ukraina on jumissa joka suunnalla,"Ukrainan vastahyökkäys on vielä kaukana strategisista onnistumisista tai läpimurroista, arvioi Iltalehden erikoistoimittaja, sota-asiantuntija Emil Kastehelmi Tilannestudion uusimmassa jaksossa.

Jo kolmatta kuukautta kestävän hyökkäyksen jokainen pääsuunta on jäänyt jumiin Venäjän vahvoihin puolustusasemiin, eikä merkittäviä muutoksia rintamatilanteeseen todennäköisesti ole odotettavissa.

Venäjän säännöillä

– Ukraina joutuu pelaamaan venäläisten säännöillä. Venäjä osaa syvän puolustuslinnoittautumisen ja Ukrainalla ei ole muuta vaihtoehtoa kuin hyökätä näihin paikkoihin, koska kumpikin tietää, mitkä ovat ne strategiset suunnat. Venäjä on tietysti linnoittanut nämä strategiset suunnat tukkoon, Kastehelmi kertoo.

Robotynen ja Bah’mutin lohkoilla taistelut ovat hyytyneet staattisiksi. Kumpikin osapuoli on kärsinyt merkittäviä tappioita, ja kuukausia kestäneet taistelut ovat saavuttaneet vain yksittäisten neliökilometrien etenemisiä.

Eniten menestystä on ollut Mariupoliin ja Berdjanskiin tähtäävällä Velyka Novosilkan suunnalla, missä Ukraina on vapauttanut useita kyliä. Menestys on toki suhteellista. Ukraina on onnistunut siirtämään rintamalinjaa Kastehelmen arvion mukaan noin 10 kilometriä kesän aikana. Matkaa Venäjän pääpuolustuslinjalle alueella on vielä noin 10-12 kilometriä.

Aika huolestua?

Kastehelmen mukaan Ukrainalla on jäljellä 2-3 kuukautta ennen kuin sääolosuhteet muuttavat taistelukentän olosuhteita merkittävästi. Hänen mukaansa mullistavia muutoksia rintamalle ei kannata odottaa.

– Olen yllättynyt, mikäli Ukraina pääsee vielä tämän vuoden puolella Asovanmerelle asti. Venäläisten linjat eivät näytä mitään murtumisen merkkejä, sanoo Kastehelmi.

Hänen mukaansa vielä ei kuitenkaan tiedetä kaikkia muuttujia, jotka vaikuttavat vastahyökkäyksen menestykseen.

– Emme tiedä, mikä Venäjän reservien todellinen tilanne tällä alueella on. Myöskään ei tiedetä, mikä Ukrainan laajempi suunnitelma tälle vastahyökkäykselle on, tai millä perusteilla se keskittää omia hyökkäyksiään, Kastehelmi muistuttaa.

– Tiedämme vain, miltä tämä näyttää, ja se näyttää valitettavan huolestuttavalta.

Tilannestudion 58. jakson voit katsoa kokonaisuudessaan jutun alusta.

Erikoistoimittaja Emil Kastehelmi on yksi avointen lähteiden tiedustelutiimi Black Bird Groupin perustajista. Tiimi seuraa Ukrainan sotaa ja ylläpitää muun muassa The War in Ukraine -tilannekarttaa."
e3c782ac-8249-4da6-91d4-1af75f6805e5,http://iltalehti.fi/ulkomaat/a/e3c782ac-8249-4da6-91d4-1af75f6805e5,2023-08-16T23:11:26+03:00,2023-08-16T23:11:26+03:00,"Ukrainan sota, päivä 539: Venäjä jatkaa viljavarastojen tuhoamista, Ukraina väittää vallanneensa Urožainen kylän Donetskin alueella","Ukraina sanoi vallanneensa Urožainen kylän Donetskin alueella

Ukrainan apulaispuolustusministeri Hanna Maliar kertoo Ukrainan saaneen haltuun Urožainen kylän Donetskin alueella.

Väite on toistaiseksi vahvistamaton. Alueella on käyty voimakkaita taisteluita viime päivinä, mutta Venäjän puolustuksen ei tiedetä murtuneen alueella laajassa mittakaavassa.

Voit lukea lisää asiasta täältä.

ISW: Ukrainan vastahyökkäys etenee hitaasti Etelä-Ukrainassa

Ukrainan joukot toteuttivat vastahyökkäysoperaatioita ainakin kolmella rintamasektorilla 15. elokuuta, kertoo Institute For The Study Of War (ISW) tuoreessa raportissaan.

Ukrainan armeijaesikunta ilmoitti, että ukrainalaiset jatkoivat vastahyökkäysoperaatioita Bah’mutin, Melitopolin ja Berdjanskin suunnilla.

Ukrainalainen eversti Petro Chernyk totesi ISW:n mukaan, että Ukrainan vastahyökkäys etenee hitaasti Etelä-Ukrainassa, koska ukrainalaisjoukkojen on voitettava venäläisten kolmikerroksinen puolustuslinja.

Chernyk totesi, että venäläisten kolmiosaiseen puolustuslinjaan kuuluu ensimmäinen, useita kilometrejä leveä miinakenttien linja, toinen linja, johon on keskitetty tykistöä, kalustoa ja henkilöstöä, ja kolmas linja, joka koostuu taka-asemista, joiden tarkoituksena on säilyttää resurssit.

Chernykin lausunnot ovat linjassa ISW:n aiempien arvioiden kanssa, joiden mukaan Venäjän puolustus hidastaa ukrainalaisten joukkojen etenemistä Etelä-Ukrainassa.

Kiinan puolustusministeri saapui Valko-Venäjälle neuvottelemaan puolustuskysymyksistä

Venäjällä aiemmin tällä viikolla vieraillut Kiinan puolustusministeri Li Shangfu on saapunut Valko-Venäjän pääkaupunki Minskiin tapaamaan paikallista kollegaansa Viktor Khreniniä. Asiasta kertoo muun muassa Sky News.

Ennen virallisten tapaamisten alkua Khreninin kuultiin kuvailevan Kiinaa Valko-Venäjälle ""ystävälliseksi"" valtioksi.

– Maittemme johtajien Aleksandr Lukašenkan ja Xi Jinpingin väliset ystävälliset suhteet ja kantojen samankaltaisuus kansainvälisen agendan kysymyksissä ovat perusta yhteistyön kehittämiselle kaikilla toiminta-alueilla, hän sanoi.

Puolustusministeri ei kuitenkaan selventänyt, mitä hän tarkalleen ottaen tarkoitti ""kansainvälisen agendan kysymyksillä"", joskin sen voi olettaa tarkoittavan esimerkiksi Ukrainan sotaa, jota Kiina ei ole suostunut tuomitsemaan.

– Ulkoisista tekijöistä huolimatta suhteidemme ”joka sään” luonne antaa meille mahdollisuuden siirtyä kohti yhteisiä etuja ja yhteistä kohtaloa, Khernin lisäsi.

Puolustusministerien tapaamisen Minskissä on tarkoitus kestää tämän viikon perjantaihin asti.

Tass: Venäjä esti ukrainalaisten sabotoijien yrityksen päästä Brjanskin alueelle – Neljä kuoli

Venäjän turvallisuuspalvelu FSB kertoo keskiviikkona estäneensä ”ukrainalaisten sabotoijien” yrityksen päästä Venäjän Brjanskin alueelle. Neljän ihmisen kerrotaan kuolleen välikohtauksessa.

Asiasta raportoi uutistoimisto Reuters venäläiseen Tassiin perustuen. Reuters ei kuitenkaan ole voinut itsenäisesti vahvistaa Venäjän valtionalaisen uutistoimiston raporttia.

Vastaavasta tapauksesta raportoitiin viimeksi eilen tiistaina. Räjähdyksiä ja hyökkäyksiä Ukrainan raja-alueilla on tapahtunut viime kuukausina lähes päivittäin. Venäjä on syyttänyt iskuista joko Ukrainan joukkoja tai Ukrainaa tukevia ”sabotoijia”.

Palkka-armeija Wagner rekisteröitiin Valko-Venäjällä ""koulutusjärjestöksi""

Venäläinen palkka-armeija Wagner on rekisteröity opetukselliseksi järjestöksi Valko-Venäjällä, raportoi CNN.

Tietojen mukaan yksityinen palkka-armeija rekisteröitiin opetukselliseksi järjestöksi elokuun 3. päivänä. Rekisteröityjen tietojen mukaan organisaation kaikki toiminta Valko-Venäjällä liittyy nimenomaan koulutukseen.

Aiemmin heinäkuussa Valko-Venäjän puolustusministeriön uutisoitiin aikovan pitää yhteisiä sota-harjoituksia Wagner-sotilaiden kanssa lähellä Nato-maa Puolan rajaa.

Puolustusministeriö on myös viime kuukausina julkaissut useita videoita, joissa näkyy kuinka Wagner-palkkasoturit kouluttavat joukkojaan.

Puola ilmoitti siirtävänsä 10 000 sotilasta itärajalleen, Liettua sulkee Valko-Venäjän vastaisia raja-asemiaan

Puola aikoo siirtää noin 10 000 sotilasta Valko-Venäjän vastaiselle rajalleen, kun huoli Wagnerin joukkojen läsnäolosta alueella kasvaa, kertoo CNN.

Puolan puolustusministeri Mariusz Blaszczak kertoi, että vaikka rajalla tulee 10 000 sotilasta, ainoastaan 4 000 tukee suoraan rajavartiota. Loput 6 000 jäävät reserviin.

Blaszczak selittää joukkojen siirtoa Valko-Venäjän provokaatioilla ja Wagner-palkkasotilasarmeijan läsnäololla.

Liettua puolestaan ilmoitti keskiviikkona sulkevansa kaksi raja-asemaansa Valko-Venäjän vastaisella rajallaan ”geopoliittisista syistä”.

Venäjä kertoo allekirjoittaneensa asesopimuksia yli 3,5 miljardin euron edestä

Venäjän puolustusministeriö kertoo allekirjoittaneensa asesopimuksia 400 miljardin ruplan, eli yli 3,5 miljardin euron arvosta, kertoo uutistoimisto Reuters.

Sopimusten kerrotaan syntyneen tällä viikolla Moskovan lähellä järjestettävällä vuosittaisella kansainvälisellä sotilasteknisellä Army-2023 -foorumilla, johon kerrotaan tänä vuonna osallistuvan lähes 60 maata. Kremlin kerrotaan alkuviikosta käyneen kahdenvälisiä neuvotteluja osallistujien kanssa.

Ennen tapahtuman alkua puolustusministeriö arvioi, että foorumissa tultaisiin allekirjoittamaan asesopimuksia 3–4 miljardin euron arvosta, ja mikäli puolustusministeriötä on uskominen, vaikuttaa tämä tavoite nyt toteutuneen.

Venäjän presidentti Vladimir Putin puhui tapahtuman osanottajille maanantaina sanoen Venäjän olevan avoin sotilaallisen yhteistyön kehittämiseen muiden maiden kanssa. Putinin mukaan Venäjä on jatkossa halukas tekemään yhteistyötä muun muassa sotilashenkilökunnan koulutuksessa, sotilasharjoituksissa, sekä sotilasteknologian kehittämisessä.

Venäjä jatkoi Ukrainan viljavarastojen tuhoamista

Venäjä on jatkanut Ukrainan viljan vientiin liittyvän satamainfrastruktuurin tuhoamista, kertoo brittilehti Guardian.

Ukrainan viranomaisten mukaan Venäjä on jatkanut hyökkäyksiä Mustanmeren rannalla sijaitsevan Odessan satamainfrastruktuuriin sekä Tonavan varrella sijaitseviin varastoihin ja satamiin.

Ukraina on käyttänyt Tonavan terminaaleja viljan kuljetukseen sen jälkeen, kun Venäjä irtautui Mustanmeren viljasopimuksesta. Sopimus mahdollisti ukrainalaisen viljan viennin Mustanmeren satamien kautta.

Tonavaa pitkin kuljetettavan rahdin kustannukset ovat kuitenkin huomattavasti korkeammat eivätkä Tonavan satamat pysty käsittelemään samaa määrää kuin merisatamat.

Venäjä pyrkii kehittämään omaa droonituotantoaan

Britannian armeija kertoi keskiviikkona, että Venäjä pyrkii todennäköisesti omavaraisuuteen miehittämättömien ilma-alusten eli droonien osalta lähikuukausina.

– Venäjä on lähes varmasti alkanut ottaa käyttöön kotimaassa tuotettuja yksisuuntaisia hyökkäyslennokkeja, jotka perustuvat iranilaiseen Shahed-malliin, puolustusministeriö sanoi päivittäisessä tiedustelukatsauksessaan viestipalvelu X:ssä (ent.Twitter).

Kotimainen valmistus mahdollistaa luotettavamman droonien toimituksen.

Droonien suorituskyky on ollut vaihtelevaaa. Ukraina on kyennyt torjumaan suurimman osan Venäjän lähettämistä drooneista.

Asiasta uutisoi Guardian.

Ukrainan turvallisuuspalvelu myönsi iskeneensä Krimin sillalle kokeellisilla meridrooneilla

CNN on saanut Ukrainan turvallisuuspalvelu SBU:lta materiaalia joka osoittaa Ukrainan iskeneen heinäkuussa Kertšinsalmen sillalle kokeellisilla meridrooneilla. Voit katsoa jutun tämän videon alusta.

Heinäkuun 17. päivänä tehty hyökkäys aiheutti vahinkoa sillan ajokaistoille ja tappoi venäläisviranomaisten mukaan kaksi siviiliä. Kyseessä oli jo toinen hyökkäys Venäjälle elintärkeää ylityspaikkaa vastaan. Isku osoitti, kuinka vaikea Venäjän on puolustaa sen ainoaa Krimin niemimaalta mantereelle johtavaa yhteyttä.

SBU:n johtaja Vasyl Maliuk kertoi CNN:lle että meridrooni tunnetaan nimellä Sea Baby. Droonin kehitystyö alkoi heti Venäjän hyökkäyksen jälkeen.

– Meridroonit ovat Ukrainan turvallisuuspalvelun ainutlaatuinen keksintö. Yksityisiä yrityksiä ei ole mukana. Näiden droonien avulla olemme hiljattain tehneet onnistuneen iskun Krimin sillalle, suureen rynnäkköalukseen Olengorskiy Gornyakiin ja SIG-tankkeriin.

Maliuk viittasi Mustallamerellä osuman saaneeseen SIG-öljytankkeriin, joka Ukrainan viranomaisten mukaan kuljetti polttoainetta Venäjän armeijalle.

CNN:n mukaan SBU ilmoittaa samalla, että vastaavankaltaisia iskuja on tulossa lisää."
023cfce6-a2d0-47d3-a2b8-27597d6801d0,http://iltalehti.fi/politiikka/a/023cfce6-a2d0-47d3-a2b8-27597d6801d0,2023-08-16T09:55:14+03:00,2023-08-16T09:55:14+03:00,"IL-haastattelu: Alexander Stubb kertoo, miksi asettuu ehdolle – ”Toimimme tulppana Venäjän ja lännen välillä”","Alexander Stubb istahtaa vihreälle puistonpenkille.

– Hei, olen Alexander Stubb, 55-vuotias perheenisä ja professori. Hauska tutustua. Harrastan...

Hän pohtii esittäytyvänsä suomalaisille uudelleen.

Europarlamentaarikkona (2004–2008) ja ministerinä (2008–2016) Stubb oli yli vuosikymmenen ajan pääuutisten vakiokasvo, mutta sen jälkeen hän on viettänyt kotimaassa hiljaiseloa ja keskittynyt akateemiseen uraansa ulkomailla.

Perheen koti on kuitenkin ollut koko ajan Suomessa, ja Stubbin hahmon on voinut tunnistaa julkisessa liikennevälineessä tai pyörälenkillä.

Paluun aika politiikkaan on nyt: ensi tammikuun presidentinvaalissa, jossa Stubb on puolueensa kokoomuksen ehdokas.

– Tunnen velvollisuudekseni osallistua keskusteluun, jota tällä hetkellä käydään Suomen ulko- ja turvallisuuspolitiikasta. Oma näkemykseni on se, että Putinin ja Venäjän hyökkäyssota Ukrainaan muutti maailmanpoliittisen tilanteen ja Suomi on uudemman kerran sen keskiössä, Stubb arvioi.

Jokaiselta ehdokkaalta on kysyttävä, miksi heidän presidenttiytensä olisi hyväksi Suomelle ja suomalaisille.

– Toivon, että ehdokkuudellani voin nostaa esille niitä keskeisiä teemoja, joilla voimme taata Suomen turvallisuuden. Toinen syy on tietysti se, että olen aina kannattanut avointa, suvaitsevaa ja kansainvälistä Suomea. Haluan tehdä Suomea tutummaksi maailmalla, koska meitä ei välttämättä niin hirveän hyvin tunneta, Stubb sanoo.

Idealismi ja realismi

Viimeksi kuluneen puolentoista vuoden aikana Stubb on kertonut paljon Suomesta kansainvälisessä mediassa, mutta myös seminaareissa ja konferensseissa.

Lähtökohtana on ollut selittää, mikä on Suomen ulko- ja turvallisuuspoliittinen tilanne ja miten suomalaiset ovat valmistautuneet tähän hetkeen: Venäjän Euroopassa aloittamaan hyökkäyssotaan.

– Ulko- ja turvallisuuspolitiikkamme on aina perustunut kahteen pilariin. Yksi niistä on idealismi ja toinen realismi. Idealismissa haluamme tukeutua kansainväliseen yhteistyöhön ja instituutioihin. Siksi me olemme mukana YK:ssa, EU:ssa ja totta kai nyt Natossa, Stubb aloittaa.

Vahva kansallinen realismi on kertomus, joka Stubbin kokemuksen mukaan puhuttelee Suomen liittolaisia ja kumppaneita, vihollistakin.

– Realismissa olemme tiedostaneet sen, että meillä on itänaapurissa valtio, jolla on imperialistisia, revisionistisia ja aggressiivisia taipumuksia. Niiden takia olemme aina olleet valmiita tähän hetkeen. Eihän meillä ole 900 000 miestä ja naista reservissä tai 280 000 sotilasta valmiina mobilisointiin tai yli kuuttakymmentä F-18:aa ja kohta kuuttakymmentäneljää F-35:ttä sen takia, että olisimme huolestuneita Ruotsista, Stubb painottaa.

Presidentiltä vaaditaan Stubbin mukaan päättäväisyyttä ja kykyä välittää Suomen viestiä ulkomaille.

– Me kerromme sen, että olemme valmistautuneet tähän tilanteeseen. Se on erittäin tärkeä viesti muulle maailmalle, koska tällä hetkellä toimimme tulppana Venäjän ja lännen välillä.

Aiemmin osa kansalaisista on mieltänyt tasavallan presidentin Venäjä-suhteen takuumieheksi tai -naiseksi. Stubb allekirjoittaa väitteen, mutta korostaa edeltäjiensä johtaneen Suomea kulloisessakin ajassa ja tilanteessa.

Se on ulko- ja turvallisuuspolitiikassa menestyksen lähtökohta.

– Jos Mauno Koivistoa lukee ja tulkitsee hänen Venäjän idea -kirjansa kautta, hän määritteli Venäjä-ongelman meille eksistentiaaliseksi ongelmaksi.

Stubb pitää Koiviston analyysia hyvänä selkärankana seuraavalle tasavallan presidentille. Venäjä on Suomen olemassaololle uhka.

Koivisto oli sotaveteraani ja joutui toimimaan Neuvostoliiton kanssa. Hänen jälkeensä koitti Stubbin suuresti arvostaman Martti Ahtisaaren aika.

– Ahtisaari yritti avata ulko- ja turvallisuuspolitiikkamme suuntausta toisaalle, erityisesti EU-jäsenyyden ja lännettymisen kautta. Se johtui hänen kokemuksestaan, persoonastaan ja taustastaan, joka oli vahvasti kansainvälinen ja YK-painotteinen, Stubb kiittelee.

Presidentti Tarja Halonen panosti paljon kahdenvälisiin suhteisiin Venäjän kanssa.

– Hän eli ikään kuin Jeltsinin jälkeistä aikakautta Putinin ja myöhemmin Medvedevin kanssa, Stubb pohtii.

”Eurooppa pysyvästi jakautunut”

Istuva tasavallan presidentti Sauli Niinistö paalutti ulko- ja turvallisuuspolitiikan neljään pilariin, joista yksi oli hyvä suhde Venäjään. Pilariajattelu on ollut Stubbin mielestä toimiva, koska se on johtanut reagointiin ja Nato-jäsenyyteen, kun Venäjä-pilari on ensin halkeillut ja sitten sortunut.

– Jokainen näistä presidenteistä on tuonut oman persoonansa ulko- ja turvallisuuspolitiikkaansa, mutta myös ymmärtänyt tilanteen, jossa olimme.

Seuraavan presidentin pilareita ovat idealismi ja realismi, ennen kaikkea jälkimmäinen.

– Meidän pitää nyt Suomessa ymmärtää, että olemme uuden äärellä. Meillä ei tällä hetkellä voi olla toimivaa Venäjä-suhdetta. Varmasti voidaan tutkan alla toimia ja keskustella, mutta tällainen perinteinen diplomatia Venäjän kanssa ei ole mahdollista, Stubb sanoo.

On kaksi vaihtoehtoa, jos asioita yksinkertaistetaan.

– Sota jatkuu, ja suhdetta Venäjään ei pystytä millään tavalla pitämään yllä. Toinen vaihtoehto on, että sota loppuu. Silloin seuraavalla tasavallan presidentillä on mahdollisuus vaikuttaa tilanteeseen, eikä vähiten ETYKin 50-vuotisjuhlallisuuksien aikana Helsingissä vuonna 2025, Stubb arvioi.

Hän painottaa, että presidentiltä on löydyttävä ennakoivaa reagointivalmiutta.

Eiliseen paluuta ei kuitenkaan ole.

– Eurooppa on kutakuinkin pysyvästi kahtia jakautunut. Yhdellä puolella rautaesirippua ovat Venäjä ja Valko-Venäjä. Toisella puolella ovat enemmän tai vähemmän demokraattiset eurooppalaiset valtiot, Stubb piirtää rajan.

Uusi turvallisuusrakenne voi jälleen kerran lähteä muokkautumaan uuden ETYKin kautta, mutta sellaisesta tilanteesta ollaan vielä kaukana.

– En heitä kirvestä kaivoon, mutta pidän sitä erittäin epätodennäköisenä.

Venäjän voiman patoaminen

Stubbin arvion mukaan Suomen osana on Venäjän voiman patoaminen. Ja siihen Suomi tarvitsee liittolaisia.

– Pitää ymmärtää se, että tässä sodassa osapuolina ovat Venäjä ja Ukraina, mutta tässä on pelissä suurempi kokonaisuus eli länsimaiset arvot ja kansainvälinen järjestys. Emme tiedä, mitä Venäjällä tapahtuu. Voi olla, että Putin jatkaa. Voi olla, että hän ei jatka. Voi syntyä vallankumous. Turvallisemmaksi Venäjä ei tule muuttumaan ainakaan lyhyellä aikavälillä, Stubb sanoo.

Ukrainan suhteen ollaan tilanteessa, jossa näkymät rauhaan ovat erittäin heikot. Rauha vaatisi Stubbin mielestä ainakin neljää asiaa.

– Ensimmäinen on päätökset rajoista, joista vain Zelenskiy ja ukrainalaiset voivat päättää. Toinen on turvallisuus ja jonkinnäköiset turvatakuut – joko kahdenväliset tai EU:n tai Naton kautta annettavat. Kolmas on oikeus. Sotarikostuomioistuimissa tuomitaan sotarikoksista ne henkilöt, jotka niitä ovat tehneet, Stubb kertoo neljä pointtiaan.

Ja neljäs on jälleenrakentaminen. Edellytysten toteutumisesta ollaan ”hirveän kaukana”.

– Näen sodan pitkittyvän, vaikka kuinka odottaisimme sen nopeasti päättyvän.

Vaikeat vuodet vaativat presidentiltä aktiivista suhteiden rakentamista maailman eri pääkaupunkeihin ja hallituksiin.

– Presidentin työssä korostuu moni pääkaupunki. Yhteenkuuluvuuden tunne, joka meillä on muiden Pohjoismaiden kanssa, on vahvempi kuin mies- ja naismuistiin. Toiset pääkaupungit ovat tietysti Bryssel, Pariisi, Berliini ja Lontoo eli Euroopan suurkaupungit, Stubb painottaa.

Rakkaimmat ystävät ovat lähellä, Pohjoismaissa ja EU:ssa, mutta tärkeimmät Nato-Suomen ystävät löytyvät Yhdysvalloista.

– Ehkä se tärkein pääkaupunki kuitenkin on Washington. Siinäkään suhteessa meidän ei pidä olla sinisilmäisiä. Emme tiedä, kuka on seuraava Yhdysvaltain presidentti. Hän voi olla Joe Biden tai Bidenin kaltainen henkilö, joka uskoo vahvasti transatlanttisiin suhteisiin ja on valmis puolustamaan länsimaisia arvoja myös Ukrainassa, Stubb analysoi.

Samalla tasavallan presidentin on oltava valmiudessa rakentamaan toimiva suhde keneen tahansa Yhdysvaltain presidenttiin.

– Tai sitten hän voi olla Donald Trump tai Trumpin kaltainen henkilö. Sen tilanteen kanssa täytyy elää. Sinisilmäisyyden aikakausi on loppu, Stubb kiteyttää.

”Tunnen Washingtonin kuin omat taskuni”

Idealismin aikakausi, jossa uskoimme, että integraatio ja keskinäinen riippuvuus johtavat rauhan tilaan, on päättynyt. Se on toiminut Euroopassa, mutta se ei välttämättä toimi maailmassa.

– Olen ilolla pannut merkille, että tasavallan presidentti on vieraillut Brasiliassa. Toivoisin, että presidentti vierailee lähitulevaisuudessa vielä Intiassa, Kiinassa ja niin edespäin. Elämme maailmanjärjestystä, joka on enemmänkin epäjärjestys. Siinä on tärkeää pitää yllä sekä institutionaalisia suhteita että kahdenvälisiä suhteita suurvaltoihin, Stubb arvioi.

Stubb luottaa siihen, että ovet aukeavat Suomen ulkopolitiikan johtajalle.

– Siihen meillä on hyvä mahdollisuus, koska meillä on tarina kerrottavana.

Ulkopoliittisen tulevaisuusanalyysin jälkeen Stubbilta, kuten kaikilta ehdokkailta, on kysyttävä, miksi juuri hän olisi Yhdysvallat-suhteen takuuhenkilö.

– Itseään on vaikea lähteä kehumaan, vaikka politiikassa tässä uudelleen ollaan, hän naurahtaa ja saa siten lisää miettimisaikaa.

– Sanotaanko näin, että suhteet pohjautuvat yleensä kahteen asiaan. Ensimmäinen ovat arvot ja yhtenäisyyden tunne. Toinen on kokemus. Minulla on ollut nuorena mahdollisuus kokea amerikkalainen yliopistomaailma, jossa sain akateemisen herätyksen, Stubb aloittaa.

Ulkoministerinä, ulkomaankauppaministerinä, pääministerinä ja valtiovarainministerinä Stubb sanoo edistäneensä transatlanttisia suhteita.

– Eli tunnen Washingtonin kuin omat taskuni, enkä vain sen takia, että olin siellä aikoinaan Suomen suurlähetystössä harjoittelijana vuonna 1992. Tunnen CIA:n päällikön ja olen tavannut Bidenin. Tunnen Yhdysvaltain ulkoministerit, entiset ja nykyisen, suhtkoht hyvin, hän jatkaa.

Heti perään Stubb painottaa, että realismin aikakaudella ulkopoliittinen rakkaus ei saa olla sokeaa.

– On olemassa luonnollinen silta, jota pitkin pystyn rakentamaan suhteet. Kyse ei ole sumeasta Amerikka-rakkaudesta, mutta kyse on suhteesta, joka mielestäni on pienelle maalle hyödyllinen, koska Yhdysvallat on kuitenkin edelleen yksi maailman suurvalloista ja supervalta, joka antaa meille tuen ja turvan myös sotilaallisesti.

– Kaiken lähtökohta on isänmaan etu, Stubb korostaa.

Demokratiat ovat Stubbin mielestä yhtenäisempiä kuin koskaan aiemmin 2000-luvulla, vaikka julkisuudessa on erimielisyyksiäkin. Ne kuuluvat demokratiaan ja erottavat sen autokratiasta.

– Mikään ei vahvista yhtenäisyyden tunnetta enemmän kuin yhteinen vihollinen, joka tällä hetkellä on Venäjä. Eli Suomen intressi edellä muita maita hyödyksi käyttäen, Stubb sanoo.

Presidenttinä Stubb pyrkisi sovittelemaan Suomen sisäisiä erimielisyyksiä ja uudistaisi Kultaranta-keskusteluita siten, että ne laajenisivat eri puolilla Suomea järjestettäviksi laajoiksi kansalaiskokoontumisiksi.

– Eri mieltä asioista olevat kohtaavat kasvotusten. Se tekee meille kaikille hyvää.

Perustuslakia Stubb ei muuttaisi. Sen sijaan hän tiivistäisi edelleen presidentin ja hallituksen yhteistyöstä.

– Tasavallan presidentillä pitää olla saumaton yhteistyö valtioneuvoston ja eduskunnan kanssa. Meidän pitää miettiä ulko- ja turvallisuuspolitiikkaamme siitä lähtökohdasta, että toimimme kaikki yhtenä joukkueena.

Ottaisitko presidenttinä ministerit mukaan matkoillesi?

– Ilman muuta. Kun itselläni on kahdeksan vuoden kokemus valtioneuvostosta ja yli 20 vuoden kokemus kolmesta eri presidentistä, olen nähnyt, millaista yhteistyö parhaimmillaan on. Ministerinä olin aina erittäin tyytyväinen, kun sain matkustaa presidentti Halosen tai presidentti Niinistön kanssa.

Kaskuja riittäisi kuulemma kerrottavaksi. Vakavina aikoina on Stubbin mukaan tärkeää osata nauraa myös itselleen ja löytää huumoria arjen pienistä hetkistä.

– Olimme menossa Niinistön kanssa Norjaan. Kysyin lentokoneessa tasavallan presidentiltä, mikä tämä meidän hotellimme Royal Palace on. Presidentti katsoi minua ja sanoi, että se on kyllä ihan se kuninkaanlinna.

Norjasta Stubbilla on tuoreita, lämpimiä muistoja. Presidentti-ilmoitustakin siirrettiin, jotta hän ehti viettää vaimonsa kanssa viikon 25-vuotishäämatkan Lofooteilla.

– Sen ohjelman oli käytännössä rakentanut Jonas Gahr Støre, joka päivittäin kyseli, miten menee ja missä olette tänään olleet, Stubb kertoo.

Gahr Støre on vuonomaan pääministeri.

– Sydän sykkii erittäin pohjoismaisesti tällä hetkellä. Se avaa mahdollisuuksia.

Mutta mitä häämatkalla tapahtui?

– Vaeltamista, sähköpyöräilyä ja melontaa – ja hyvää viiniä."
b0967be2-f8e7-4b53-9f43-8950517842c0,http://iltalehti.fi/iltvuutiset/a/b0967be2-f8e7-4b53-9f43-8950517842c0,2023-08-16T09:27:54+03:00,2023-08-16T09:27:54+03:00,Näin Ukraina iski Krimin siltaan – Ennennäkemätön video iskusta julkaistiin,
15143cc1-aed5-4dac-bbbe-d7d46d5337b5,http://iltalehti.fi/ulkomaat/a/15143cc1-aed5-4dac-bbbe-d7d46d5337b5,2023-08-15T23:51:29+03:00,2023-08-15T23:51:29+03:00,Naton kansliapäällikkö: Ukraina voisi vaihtaa alueitaan Nato-jäsenyyteen – Ukraina: ”Naurettavaa”,"Jens Stoltenbergin kansliapäällikkö Stian Jenssen ehdotti norjalaislehden haastattelussa, että Ukraina voisi luovuttaa osan alueistaan Venäjälle, jotta se pääsisi Naton jäseneksi.

Naton pääsihteerin Jens Stoltenbergin kansliapäällikkö Stian Jenssen ehdotti, että Ukraina luovuttaisi osan alueistaan Venäjälle vastineeksi Nato-jäsenyydestä, norjalainen sanomalehti VG kirjoittaa.

– Mielestäni ratkaisu sodalle voisi olla se, että Ukraina luovuttaa alueita ja saa vastineeksi Nato-jäsenyyden, Jenssen ehdotti.

Hän kuitenkin lisäsi, että se on vain yksi mahdollisista ratkaisuista.

– Ukrainan on kuitenkin itse päätettävä, milloin ja millä ehdoilla se haluaa neuvotella.

Norjalaislehden toimittaja kysyi, että onko Naton näkemys se, että Ukrainan on luovutettava maata saavuttaakseen rauhan Venäjän kanssa ja tulevan Nato-jäsenyyden?

– En sano, että sen täytyy olla näin. Mutta se voisi olla mahdollinen ratkaisu, Jenssen vastasi.

Ukrainan vastaus

Ukrainan presidentin kansliapäällikön neuvonantaja Mykhailo Podoljak kirjoitti Twitterissä (nykyisin X), että ajatus siitä, että Ukraina luovuttaisi alueitaan vastineeksi Natoon liittymisestä, on ""naurettava"".

– Se tarkoittaisi sitä, että valitaan tietoisesti demokratian tappio, rohkaistaan globaalia rikollista, suojellaan Venäjän hallintoa, tuhotaan kansainvälinen laki ja siirretään sota muille sukupolville, hän kirjoittaa.

– On selvää, että jos Vladimir Putin ei kärsi musertavaa tappiota, Venäjän poliittinen hallinto ei muutu ja sotarikollisia ei rangaista.

Jos upotus ei näy, voit katsoa sen täältä.

Naton pääsihteeri Stoltenberg on johdonmukaisesti sanonut, että Ukrainan on päätettävä sekä ajankohdasta että ehdoista Venäjän kanssa käytävissä neuvotteluissa miehityksen lopettamiseksi.

– Kysymys Ukrainan tulevasta Nato-jäsenyydestä on merkittävää. On kaikkien etu, ettei sota toistu, Jenssen sanoi.

– Venäjä kamppailee valtavasti sotilaallisesti, ja tuntuu epärealistiselta, että ne voivat vallata uusia alueita. Nyt on pikemminkin kysymys siitä, mitä Ukraina onnistuu ottamaan takaisin, hän lisäsi."
e18be2b5-b83d-49fd-8dba-3d6de6d523c2,http://iltalehti.fi/ulkomaat/a/e18be2b5-b83d-49fd-8dba-3d6de6d523c2,2023-08-13T21:12:16+03:00,2023-08-13T21:12:16+03:00,Ukraina saa superdrooneja,"Saksalaisyritys lupaa toimittaa Ukrainaan uusia miehittämättömiä lennokkeja vuoden lopussa.

Saksalainen puolustustarvikeyritys Rheinmetall tulee toimittamaan Ukrainaan uuden sukupolven Luna NG -droonijärjestelmän vuoden lopussa, uutisoi saksalaislehti Bild lähteisiinsä vedoten.

Toimitettava droonipaketti sisältää lennonjohtoaseman useammalla lennokilla, laukaisuheittimen ja kuorma-autoja. Lennokkisysteemejä voidaan yhtiön mukaan käyttää tiedustelun lisäksi LTE-verkon luomiseen sekä viestinnän häirintään ja jumittamiseen, joka tekee siitä ”superdroonin”.

Rheinmetall on toimittanut Ukrainaan lennokkeja jo aikaisemmin, mutta nyt ilmoitetut lennokit ovat edellisiä kehittyneempiä.

Yhtiöllä on lisäksi kehitteillä drooni, joka voi kuljettaa aseita. Ukrainaan jo toimitetuissa versioissa ei ole tällaista toimintoa.

Miehittämättömät lennokit (UAV) ovat olleet laajasti käytössä sodassa sekä Ukrainan että Venäjän asevoimilla.

Isossa-Britanniassa toimivan Conflict Armament Researchin elokuun alussa julkaistun raportin mukaan Venäjä on alkanut valmistaa kopioita Iranista hankituista hyökkäysdroonesita ja käyttänyt niitä Ukrainaa vastaan. Iranilaisvalmisteiset Shahed-kamikazelennokit ovat olleet yksi Venäjän tehokkaimmista aseista.

Leopardit

Saksalainen talouslehti Handelsblatt paljasti aiemmin tällä viikolla, että Rheinmetall osti 50 Leopard 1 -mallin panssariajoneuvoa korjatakseen ja lähettääkseen ne Ukrainaan.

Kyseiset Leopardit kuuluivat ennen Belgialle, ja ne on myynyt asian vahvistanut OIP Land Systems -yrityksen toimitusjohtaja, asekauppias Freddy Versluys.

Myyjä ei vahvistanut panssarivaunujen myyntihintaa tai ostajaa mutta kertoi, että niiden käyttöönottoon Ukrainassa mennee kuusi kuukautta."
f55c8320-06ae-4161-a3b6-dacf436926eb,http://iltalehti.fi/ulkomaat/a/f55c8320-06ae-4161-a3b6-dacf436926eb,2023-08-13T16:40:51+03:00,2023-08-13T16:40:51+03:00,Huippututkijalta tyly ennustus: Sota ei lopu tänä vuonna,"Professori ja Venäjä-tutkija Mark Galeotti sanoo, että sekä Ukraina että länsimaat ymmärtävät, että sota jatkuu vielä ensi vuonnakin.

Professori ja kansainvälisesti arvostettu Venäjä-tutkija Mark Galeotti kirjoittaa brittiläiselle Times-lehdelle, että sekä Ukraina että sen läntiset tukivat tiedostavat sodan kestävän vielä pitkään.

Hänen mukaansa ukrainalaiset myöntävät, että vastahyökkäys ei ole mennyt suunnitelmien mukaan, eivätkä he ole edistyneet toivomallaan tavalla.

Se ei kuitenkaan tarkoita, että vastahyökkäys olisi epäonnistunut, sillä alueita on vapautettu ja Venäjän joukot ovat heikentyneet vakavasti.

Galeotti muistuttaa, että Ukrainalla on vielä pari kuukautta aikaa ennen kuin syyssateet alkavat ja hyökkääminen raskailla ajoneuvoilla vaikeutuu huomattavasti rospuuton myötä.

Professori kirjoittaa, että Ukrainan mahdollisuudet suureen läpimurtoon etelärintamalla ovat heikkenemässä. Heillä on kuitenkin edelleen sodan aloitekyky.

Tykistö ja rauha

Tykistön merkitys on edelleen ratkaisevan tärkeä. Venäläiset ampuvat edelleen enemmän ja useammin, mutta ukrainalaisilla on Galeottin mukaan nyt paremmat aseet.

Ukrainan saamat rypäleammukset ja muut kehittyneet länsiaseet, kuten panssaroidut brittiläiset AS-90-telatykit ja pitkän kantaman M777-kenttätykit, pakottavat venäläisjoukot sopeutumaan uuteen tilanteeseen.

Vaikka Saudi-Arabian Jeddassa käytiin viime viikonloppuna neuvotteluita, Venäjää sinne ei oltu kutsuttu.

Galeotti sanoo, että kumpikaan osapuoli ei ole tällä hetkellä valmis aloittamaan rauhanneuvotteluja.

Kiovassa uskotaan, että parempi paikka neuvotteluille tulee sitten, kun se on vapauttanut lisää alueita ja alkanut piirittää Krimiä.

Moskova taas luottaa selviytyvänsä tämän vuoden vastahyökkäyksestä ja toivoo, että poliittinen tuuli lännessä kääntyy ja tuki Ukrainalle vähenee.

Galeottin mukaan Donald Trumpin mahdollinen paluu Valkoiseen taloon ensi vuonna on saanut jotkut venäläiset sotastrategit odottamaan, että Yhdysvallat lopettaa Ukrainan tukemisen.

Uusi vaihe

Professori Galeotti kirjoittaa, että on entistäkin selvempää, että sota kestää vielä kauan.

Hän kuitenkin huomauttaa, että Ukrainan länsimaiset aseet, mukaan lukien Yhdysvaltain M1A1 Abrams -panssarivaunut sekä luvatut F-16-hävittäjät voivat kääntää sodan Ukrainan eduksi ensi keväänä.

Kaikki riippuu ukrainalaisten pitkän aikavälin taistelukyvystä. Galeottin mukaan sotaväsymyksen merkkejä on havaittavissa, kun sotilaiden värvääminen tai varustaminen vaikeutuu.

Ukrainan näkymät ovat edelleen suotuisammat, mutta jokainen, joka toivoi tai odotti sodan päättyvän tänä vuonna, joutuu todennäköisesti pettymään."
3c14cc86-e774-4c7f-9111-5c18e624c708,http://iltalehti.fi/ulkomaat/a/3c14cc86-e774-4c7f-9111-5c18e624c708,2023-08-13T12:55:20+03:00,2023-08-13T12:55:20+03:00,"Venäjä rekrytoi vankeja sotaan turbovaihteella: Velat anteeksi, jos lähdet rintamalle","Vangit saavat velkansa anteeksi lähtemällä Ukrainaan taistelemaan.

Venäjän puolustusministeriön alainen Storm-Z -vapaaehtoisyksikkö kelpuuttaa riveihinsä vangit, jotka eivät olisi kelvanneet edes pahamaineiseen Wagner-palkkasotilasarmeijaan.

Nyt ministeriö on laittanut turbovaihteen silmään saadakseen rintamalle lisää miehiä vankiloista: se lupaa värvätyille vangeille vapautuksen veloista.

Venäläismedia Verstkan mukaan vankien vastattavat pyyhitään pois, jos he allekirjoittavat sopimuksen puolustusministeriön kanssa ja lähtevät Ukrainaan.

Verkkojulkaisu sanoo, että esimerkiksi maksamattomat lainat, valtionmaksujen laiminlyönnit ja oikeudenkäyntikulut mitätöidään. Värvättyjen vankien kontolle jää kuitenkin vielä yksi vaatimus – elatusmaksut.

Venäjän laissa ei Vertskan mukaan ole sellaista säädöstä, jonka mukaan velat voisi kumota, mutta silti näin tapahtuu.

Mainoskasvo Tambov

Värvättyjen vankien joukossa on muiden muassa mies, joka oli tuomittu 26 vuoden vankeusrangaistukseen 91-vuotiaan naisen murhasta. Aiempi tuomio miehellä oli raiskauksesta.

Storm-Z pataljoonassa mies tunnetaan lempinimellä Tambov, mutta Vertskan mukaan hänen oikea nimensä on Pavel Aljuhov.

Aljuhov tuomittiin viime joulukuussa, mutta heti tuomion saatuaan hän värväytyi Storm Z -yksikköön.

Toukokuussa 2023, eli puoli vuotta sodittuaan Aljuhov kertoi Vertskan mukaan saaneensa armahduksen, ja saavansa nykyään palkkaa sotimisesta. Hänestä on tullut pataljoonansa mainoskasvo.

”Valtio käyttää hyväksi köyhiä”

Vertska listaa myös muita vankeja, joiden velat on mitätöity.

Esimerkiksi vuonna 2020 Siperian Kemerovossa tyttöystävänsä murhannut Vladislav Kanjun liittyi myös Storm Z -pataljoonaan. Myös hänen velkansa on nyt pyyhitty pois.

Verskan haastattelema venäläinen juristi sanoo vankien ennenkin päässeen veloistaan silloin tällöin korruption ansiosta, mutta nyt syyt ovat ideologisia.

– Sodan syttyessä valtio yrittää käyttää hyväksi väestön äärimmäistä köyhyyttä ja houkutella ihmisiä sotaan, vapauttaa rikollisia rangaistussiirtoloista, antaa anteeksi velkoja ja maksaa heille summia, joita he eivät olisi ansainneet koko työuransa aikana, juristi Anastasia Burakova sanoo.

Verstkan mukaan syksyllä 2022 Venäjän presidentti Vladimir Putin allekirjoitti lain, joka mahdollistaa lainojen mitätöimisen hyökkäyssotaan osallistuvan sotilaan kuollessa tai vammautuessa. Ennen Ukrainan sotaa velkoja ei kuitenkaan ole voinut täysin pyyhkiä pois."
d66aceec-f041-45f4-8bf9-57d36519f6b6,http://iltalehti.fi/ulkomaat/a/d66aceec-f041-45f4-8bf9-57d36519f6b6,2023-08-11T23:23:00+03:00,2023-08-11T23:23:00+03:00,"Ukrainan sota, päivä 534: Zelenskyi erotti virkamiehiä, Ukraina lupasi jatkaa iskuja Moskovaan","Venäjä tarjoaa ilmaiset opinnot, jos opiskelija lähtee ensin sotimaan Ukrainaan

Venäjän pääministeri Mihail Mišustin allekirjoitti lain, jonka mukaan venäläisille opiskelijoille tarjotaan ilmaiset opinnot, jos he lähtevät sotimaan Ukrainaan ensin.

Toistaiseksi on epäselvää, minkä ikäisiä opiskelijoita uusi laki koskee tai millaisista opinnoista on kysymys.

Samalla Mišustin allekirjoitti lain, jolla helpotetaan vakuutusmaksujen hakemista niille, joiden sukulainen on kuollut Ukrainassa taistellessa. Vakuutusmaksut pitää jatkossa selvittää 30 päivän sisällä sotilaan kuolemasta.

Asiasta uutisoi Sky News Venäjän valtiollisen uutistoimisto Tassin tietojen perusteella.

BBC ja Mediazona vahvistivat 30 000 venäläisen sotilaan kuoleman Ukrainassa

Mediazonan sekä venäjänkielisen BBC:n toimittajat ovat yhdessä vapaaehtoisryhmän kanssa vahvistaneet 30 003 venäläissotilaan kuolleen Ukrainassa.

Kuolleiden henkilöllisyydet on selvitetty avoimista lähteistä saadun datan perusteella.

Luettelosta käy ilmi, että kahden viime viikon aikana rintamalla on kuollut ainakin neljä korkea-arvoista upseeria. Kaikki neljä olivat arvoltaan everstiluutnantteja. Korkea-arvoisten upseerien luettelossa on kaikkiaan 284 nimeä.

Heinäkuussa Meduza ja Mediazona julkaisivat yhteisen tutkimuksen Venäjän armeijan tappioista Ukrainan sodassa.

Toimittajien tilastotietoihin perustuvien laskelmien mukaan sodan ensimmäisen 15 kuukauden aikana Ukrainassa kuoli 47 000 venäläistä sotilasta. Tämä on kolme kertaa enemmän kuin Neuvostoliiton tappiot Afganistanin sodan aikana ja yhdeksän kertaa enemmän kuin Venäjän tappiot ensimmäisessä Tšetšenian sodassa.

Yhdysvallat asetti lisää pakotteita Venäjän talouseliitille

Yhdysvallat asetti perjantaina uusia pakotteita neljälle Venäjän talouseliitin merkittävälle jäsenelle, kertoi Yhdysvaltain valtiovarainministeriö.

Kaikki neljä pakotteiden kohteiksi joutunutta toimivat Alfa-Group -konsortion hallintoneuvostossa. Alfa Group on yksi Venäjän pankki- sekä öljyalan jäteistä.

– Venäjän talouseliitin pitää ymmärtää, ettei se voi jatkaa liiketoimintaa tavalliseen tapaan samaan aikaan, kun Kreml käy sotaa Ukrainan kansaa vastaan.

– Kansainvälinen liittouma jatkaa niiden saattamista vastuuseen, jotka mahdollistavat perusteettoman ja provosoimattoman hyökkäyksen Ukrainaan, totesi lausunnossaan Yhdysvaltain apulaisvaltiovarainministeri Wally Adeyemo.

Reuters: Ukraina aloitti neuvottelut Britannian kanssa turvatakuista

Ukraina on aloittanut neuvottelut Britannian kanssa turvatakuiden varmistamiseksi. Kiovan tavoite on solmia ensimmäiset sopimukset vuoden loppuun mennessä.

Asiasta kertoi Ukrainan presidentinkanslian päällikkö Andri Jermak uutistoimisto Reutersin mukaan

Ukraina pyrkii saamaan myös turvatakuut Yhdysvalloilta sillä välin, kun se odottaa mahdollista pääsyä Natoon.

Saksa neuvottelee Taurus-risteilyohjusten toimittamisesta Ukrainalle

Saksa neuvottelee parhaillaan asevalmistaja MBDA:n kanssa Taurus-risteilyohjusten toimittamisesta Ukrainalle, kertoo uutistoimisto Reuters turvallisuuslähteeseen perustuen.

Mediatietojen mukaan Saksalla on kyseisiä ohjuksia omissa varastossaan noin 600. Maa on kuitenkin pitkään ollut vastahakoinen ohjusten lähettämisen suhteen, sillä Taurus on pitkän kantaman ase, jolla on mahdollista iskeä jopa yli 500 kilometrin päähän.

Saksa on lähtökohtaisesti vastustanut ohjustensa käyttöä Venäjän maaperälle suuntautuviin iskuihin, joihin se arvioi myös mahdollisten Taurus-ohjusten päätyvän.

Zelenskyi irtisanoi kaikkien alueellisten värväyskeskusten päälliköt

Ukrainan presidentti Volodymyr Zelenskyi ilmoitti Telegram-viestipalvelussa päätöksestään irtisanoa kaikkien alueellisten sotilaskomissariaattien päälliköt.

Sotilaskomissariaattien tehtävä on toimia alueellisina värväyskeskuksina ja hallinnoida puolustusvoimien henkilöstöasioita.

Zelenskyi kertoi käynnissä olevan parhaillaan 112 aiheeseen liittyvä rikosprosessia.

Ukrainassa on parhaillaan käynnissä paljon huomiota herättänyt oikeudenkäynti Odessan sotilaskomissariaatin johtajaa vastaan.

Mediatietoinen mukaan johtaja olisi hankkinut virassa ollessaan miljoonaomaisuuden ja kiinteistöjä muun muassa Espanjasta.

Ukrainan läntiset kumppanit edellyttävät siltä uudistuksia ja korruption kitkemistä länsi-integraation edellytyksenä.

Ukrainska Pravda -lehden hallituslähteisiin perustuvien tietojen mukaan Zelenskyi olisi alkanut etsiä korvaajaa myös nykyiselle puolustusministeri Oleksei Reznikoville.

Reznikovin erottamista on odotettu jo vuoden 2023 alusta asti, kun Ukraina erotti useita korkea-arvoisia virkamiehiä korruptioskandaalien vuoksi

Ukrainan sotilastiedustelu: Moskovassa voidaan odottaa lisää iskuja

Venäjän ilmapuolustus tiputti perjantaina ukrainalaisen lennokin Moskovassa, kertoo Venäjän puolustusministeriö Reutersin mukaan.

Kaupungin lentokentät ovat taas toiminnassa. Aamulla uutisoitiin Vnukovon lentokentän peruneen väliaikaisesti saapuvat ja lähtevät lennot.

Ministeriön tiedotteen mukaan lennokin tiputtaminen ei aiheuttanut uhreja tai vaurioita. Lennokki-iskujen määrä Venäjällä on kasvanut kesän aikana.

Venäjän mukaan se tiputti torstaina 13 lennokkia, jotka yrittivät iskeä Moskovaan ja Krimille.

Ukrainan sotilastiedustelun tiedottaja Andri Jusov sanoi perjantaina Kyiv Postin haastattelussa, että Moskovan asukkaat voivat varautua suurempaan määrään iskuja jatkossa.

– Olisi loogista olettaa kasvua päivittäisissä iskuissa, Jusov sanoo lehdelle.

– Ehkä tämä trendi johtaa Moskovan asukkaat oikeisiin johtopäätöksiin. Uskoako Venäjän televisioon ja propagandaan vai ei, ja jatkaako rikollisen hallinnon tukemista.

Kahdeksanvuotias kuoli ohjusiskussa Länsi-Ukrainassa

Kahdeksanvuotias poika kuoli perjantaina, kun venäläinen ohjus osui asuintaloon Ivano-Frankivskin alueella Länsi-Ukrainassa, kertoo alueen kuvernööri Reutersin mukaan.

– Iskussa tuli loukkaantuneita, mukaan lukien lapsi, joka tuotiin sairaalaan kriittisessä tilassa. Lääkärit tekivät kaiken voitavansa, mutta ikävä kyllä lapsen henkeä ei voitu pelastaa, kuvernööri Svitlana Onystšuk sanoi Telegramissa Reutersin mukaan.

ISW: Tätä Prigožinin hiljaisuus kertoo

Wagnerin joukkojen vetäytymisestä Valko-Venäjältä ei ole vielä selkeää kuvaa, arvioi yhdysvaltalainen ajatushautomo Institute for the Study War (ISW) tuoreessa raportissaan.

Wagnerin joukkojen on huhuttu vetäytyvän massoittain takaisin Venäjälle.

ISW:n mukaan keskiviikkona otetuissa satelliittikuvissa näkyy ”merkittävä määrä” ajoneuvoja Wagnerin tukikohdassa. Kuvat voivat ISW:n arvion mukaan viitata jopa siihen, että Valko-Venäjän Tselin kylässä sijaitsevaan tukikohtaan on voinut tulla lisää Wagner-joukkoja elokuun 1. päivästä lähtien.

Myös se on ISW:n mukaan kuitenkin mahdollista, että Wagner-joukkojen massapaluuta Venäjälle on todella tapahtunut.

Nopeasti kuihtuneesta kapinayrityksestä tunnettu Wagner-pomo Jevgeni Prigožin ei ole kommentoinut huhuja suoraan tai välikäsien kautta.

ISW arvioi, ettei Prigožinilla ole enää täysiä valtuuksia kommentoida Wagnerin tulevaisuutta.

ISW:n mukaan Valko-Venäjällä majaileviin joukkoihin liittyvät huhut voivat olla osa Kremlin informaatio-operaatiota, jolla se pyrkii heikentämään Prigožinin asemaa. Informaatio-operaatiolla voi olla myös jokin muu tavoite, arvioi ISW.

Venäjä kertoo torjuneensa lennokki-iskun Kurskin kaupunkiin

Venäjä väittää tiputtaneensa kaksi ukrainalaista lennokkia myöhään eilisillalla, kertoo Kurskin alueen kuvernööri Roman Starovoit Telegramissa.

Starovoitin mukaan Venäjän ilmapuolustus tiputti lennokit yhdentoista aikaan illalla. Lennokit olivat hänen mukaansa matkalla Kurskin kaupunkiin."
0c5905fe-2f45-427a-99bf-a2339f4061c5,http://iltalehti.fi/ulkomaat/a/0c5905fe-2f45-427a-99bf-a2339f4061c5,2023-08-10T23:39:29+03:00,2023-08-10T23:39:29+03:00,"Ukrainan sota, päivä 533: Kaksitoista ihmistä hukassa Moskovassa räjähdyksen jäljiltä, Ukraina väittää piirittävänsä Bah’mutia","Kaksitoista ihmistä hukassa Moskovassa räjähdyksen jäljiltä – Tehdas osallistui häivepommikoneiden kehittämiseen

Kaksitoista ihmistä on vieläkin hukassa Moskovan lähistöllä tapahtuneen tehdasräjähdyksen jäljiltä, kertoo Reuters. Räjähdyksessä kuoli yksi ihminen ja 60 on loukkaantunut.

Räjähtänyt tehdas sijaitsee noin 50 kilometriä Moskovasta koilliseen. Virallisesti tehdas on tuottanut optisia laitteita Venäjän turvallisuuspalveluille, teollisuudelle ja terveydenhuoltoalalle.

Riippumattoman Agenstvo-median mukaan tehdas on kuitenkin vuodesta 2019 osallistunut myös Venäläisen Tupolev PAK DA -häivepommikoneen kehittämiseen, jota ilmailu- ja puolustusalan yritys Tupolev on kehittänyt Venäjälle vuodesta 2009.

Agenstvon mukaan tehdas lopetti kaikkien valtion kanssa tehtyjen sopimusten julkistamisen pian Venäjän hyökkäyssodan alettua.

Viranomaisten mukaan räjähdys tapahtui pyrotekniikkayritys Piro-Rossin vuokraamassa varastossa tehdasalueella, kertoo Reuters. Agenstvon mukaan Piro-Rossin toimitusjohtaja Sergei Tšankaev on kuitenkin kieltänyt väitteen.

Uutistoimisto Tassin mukaan viranomaiset kieltävät huhut, että räjähdyksen takana olisi Ukrainan tekemä drooni-isku, kertoo Reuters.

Ukraina väittää piirittävänsä Bah’mutia – Maliar kommentoi väitteitä seksuaalisesta häirinnästä Ukrainan asevoimissa

Ukrainan varapuolustusministeri Hanna Maliar väittää Guardianin haastattelussa, että Ukraina on vallannut takaisin taktisesti tärkeitä kukkuloita Bah’mutin lähistöllä ja piirittää nyt kaupunkia.

Samalla Maliar myös varoitti ”painajaismaisesta” tilanteesta pohjoisemmassa Harkovan ja Kupjanskin alueella. Ukraina ilmoitti tänään pakkoevakuoinneista kummallakin alueella.

– Venäjä on keskittänyt joukkojaan muualle, jotta vetäisimme omiamme pois Ba’hmutista. He tekevät tämän estääksemme hyökkäyksemme Bah’mutissa.

Maliar kommentoi samana päivänä Guardianille myös syytteitä ukrainalaiskomentajien harjoittamasta seksuaalisesta häirinnästä alaisiaan kohtaan.

Guardianin haastattelemat Ukrainan armeijassa palvelevat naiset kertoivat viikko sitten lehdelle kokemistaan tai näkemistään tilanteista. Esimerkiksi yksi komentaja oli uhkaillut lähettävänsä naisten läheisiä rintamalle kuolemaan, jos he kieltäytyivät harrastamasta seksiä hänen kanssaan.

Maliar lupaa haastattelussa auttaa tapausten viemistä oikeuteen. Hän myös pyytää ahdistelua kokeneita lähestymään häntä.

– Kerron kaikkia naisia asevoimissa kirjoittamaan minulle lausunnon. Tulen ottamaan yhteyttä poliisiin ja tuon poliisin kädestä pitäen tutkimaan asian. Anna minulle kaikki tieto, ja minä otan henkilökohtaisesti yhteyttä poliisiin. Näitä asioita ei voi hyväksyä. Naista ei voi kohdella näin. Minä aijon suojella heitä, Maliar sanoo haastattelussa.

Ukrainan asevoimissa palvelee noin 60 000 naista, joista noin 5000 on Guardianin mukaan tällä hetkellä eturintamalla.

Ukraina väittää Wagnerin tehneen provosointioperaation Puolan rajalla

Ukrainan kansallinen vastarintakeskus väittää Wagnerin joukkojen tehneen provosointioperaation Brestin alueella Valko-Venäjän ja Puolan rajalla. Keskuksen mukaan 250 Wagner-taistelijan ryhmän tarkoituksena oli kiristyneen tilanteen eskaloiminen ”psykologisella operaatiolla”.

Keskus väittää, että Wagner-joukot liikkuivat rajalla venyttääkseen Puolan joukkoja pidemmälle alueelle. Puola on vahvistanut joukkojaan Valko-Venäjän vastaisella rajalla Wagnerin läsnäolon vuoksi.

Iltalehti on kuitenkin uutisoinut, että Wagner saattaisi olla lähdössä Valko-Venäjältä johtuen erimielisyyksistä Valko-Venäjän presidentin Aljaksandr Lukašenkan kanssa.

Lue lisää aiheesta täältä.

Ukrainan kansallinen vastarintakeskus perustettiin Venäjän hyökkäyssodan alettua. Keskus toimii Ukrainan asevoimien erikoisoperaatiojoukkojen alaisuudessa, ja jakaa ohjeita aseelliseen ja väkivallattomaan vastarintaan venäläismiehittäjiä vastaan, kertoo Jamestown Foundation.

Venäjän väite: 13 droonia tuhottu Sevastopolissa ja Moskovassa

Venäjän puolustusministeriön mukaan venäläiset tiputtivat 11 ukrainalaista lennokkia lähellä Sevastopolia, joka toimii Venäjän Mustanmeren laivastotukikohtana.

Ministeriön mukaan ilmatorjunta pudotti kaksi lennokkia, ja yhdeksän muuta tippui elektronisten vastatoimien ansiosta.

Lisäksi Moskovan pormestari Sergei Sobjaninin mukaan Venäjän ilmapuolustusjärjestelmät ampuivat torstaina alas kaksi sotilaslennokkia, jotka olivat matkalla kohti Moskovaa. Sobjanin ilmoitti asiasta Telegram-kanavallaan.

Sobjaninin mukaan lennokit ammuttiin alas noin kello 04 Suomen aikaa. Toinen lennokeista ammuttiin Kalugan kaupungin lähellä ja toinen Moskovaa ympäröivän moottoritien yllä.

– Ukrainan yritykset tehdä terrori-iskuja miehittämättömillä lentoaluksilla on torjuttu, Venäjän puolustusministeriö ilmoitti.

Puolustusministeriön mukaan drooneista ei aiheutunut henkilövahinkoja.

Puola lähettää jopa 10 000 sotilasta rajalleen

Puola saattaa lähettää jopa 10 000 ylimääräistä sotilasta Valko-Venäjän vastaiselle rajalleen, maan puolustusministeri Mariusz Błaszczak ilmoittaa.

Błaszczakin mukaan näistä 4 000 olisi tarkoitettu asiaa ehdottaneen rajavartioston tueksi. Loput 6 000 sotilasta jäisi reserviin.

Błaszczak kommentoi asiaa Puolan yleisradioyhtiölle myöntämässään radiohaastattelussa.

– Siirrämme asevoimia lähemmäksi Valko-Venäjän rajaa pelotellaksemme hyökkääjää, jotta se ei uskalla hyökätä meitä vastaan, hän sanoi.

Puola on varoittanut Valko-Venäjän muodostamasta uhkasta siitä lähtien, kun venäläisen palkka-armeija Wagnerin sotilaat saapuivat Valko-Venäjälle maan itsevaltaisen johtajan Aljaksandr Lukašenkan kutsusta.

Wagnerin sotilaat kouluttavat Valko-Venäjän joukkoja lähellä Puolan rajaa. Tällä viikolla Valko-Venäjä aloitti sotaharjoitukset Suwałkin käytävän tuntumassa.

Suwałkin käytävä on Liettuan ja Puolan rajalla sijaitseva alue, joka erottaa Venäjän erillisalueen Kaliningradin Valko-Venäjästä.

Ukrainan ulkoministeri: Saudi-Arabian keskustelut ”läpimurto”

Ukrainan ulkoministeri Dmytro Kuleba kuvaili viime viikonloppuna Saudi-Arabian Jeddassa käytyjä keskusteluja ”läpimurroksi” Reutersille.

– Uskon, että tapaaminen Jeddassa oli läpimurto, koska ensimmäistä kertaa toimme koolle koko maailmaa edustavat maat, ei pelkästään Eurooppaa ja Pohjois-Amerikkaa, Kuleba kertoo Reutersin mukaan.

Jeddassa pidetty huippukokous toi koolle yli 40 maata, mukaan lukien useita maita, jotka ovat toistaiseksi suhtautuneet Ukrainan sotaan neutraalisti, kuten Kiina, Intia ja Brasilia.

Keskusteluja käytiin Ukrainan esittämien rauhanehtojen pohjalta. Globaalin etelän tuen saaminen on osoittautunut Ukrainalle vaikeaksi, sillä Venäjällä on pitkät suhteet esimerkiksi usean Afrikan maan kanssa.

– Toisin kuin Venäjä, haluamme sijoittaa Afrikassa siihen, mikä hyödyttää meitä molempia, koska Venäjän suurin sijoitus Afrikkaan on Wagner. Tämä on sijoitus turvattomuuteen Afrikassa, Kuleba sanoo Reutersin mukaan.

Kuleban mukaan keskustelut osoittivat, että Ukrainan on mahdollista kerätä laajempi tukijoukko sen omille ehdoille rauhasta.

Mustanmeren viljasopimus on Afrikan näkökulmasta tärkeä kysymys. Venäjä päätti viime kuussa olla jatkamatta sopimusta, joka mahdollisti ukrainalaisen viljan kuljettamisen sen Mustanmeren satamista.

Kuleban mukaan Turkin presidentti Recep Tayyip Erdoğanilla on tärkeä rooli sopimuksen palauttamisessa:

– Ei ole liioiteltua sanoa, että presidentti Erdoğan on varmaankin ainoa ihminen maailmassa, joka voi vakuuttaa presidentti Putinin palaamaan Mustanmeren viljasopimukseen, Kuleba sanoi Reutersin mukaan.

Lue lisää aiheesta esimerkiksi täältä.

Iso tulipalo lähellä Moskovan lentoasemaa

Venäjän pelastuspalvelu raportoi tulipalosta Moskovan Domodedovon kansainvälisen lentoaseman lähettyvillä sijaitsevalla autokorjaamolla.

Domodedovon lentoasema sijaitsee noin 42 kilometriä Moskovan keskustasta.

Tulipaloalueen kerrotaan olevan tuhat neliömetriä.

Venäläisessä sosiaalisessa mediassa julkaistujen viestien mukaan ennen paloa kuultiin kaksi räjähdystä.

ISW: ”Ukrainan joukot toteuttavat vastahyökkäystä odotetusti”

Ukrainalaiset jatkoivat vastahyökkäysoperaatioita ainakin kolmella rintamasektorilla, kertoo Institute for the Study of War (ISW) tuoreessa raportissaan.

Ukrainan asevoimien esikunnan mukaan Ukrainan joukot suorittivat hyökkäysoperaatioita Bah’mutin ja Berdjanskin ja alueella Melitopolin alueen suunnilla.

9. elokuuta julkaistun paikkatietomateriaalin mukaan ukrainalaiset etenivät Robotynen lähettyvillä Zaporižžjan alueen länsipuolella, mutta etenemisen kesto ja laajuus ovat epäselviä.

Ukrainan Tavriisk-joukkojen operatiivisen ja strategisen ryhmän tiedottaja Serhii Kuzmin totesi 8. elokuuta, että Ukrainan joukot saavuttivat Venäjän ensimmäisen puolustuslinjan tarkemmin määrittelemättömällä alueella Melitopolin tai Berdjanskin suunnalla."
c02abf61-d483-4f48-a607-2f5a43c4c313,http://iltalehti.fi/ulkomaat/a/c02abf61-d483-4f48-a607-2f5a43c4c313,2023-08-06T23:00:33+03:00,2023-08-06T23:00:33+03:00,"Ukrainan sota, päivä 529: Venäjä teki väitetysti ilmaiskun verensiirtokeskukseen, Ukraina Krimille vievään siltaan","Venäjä iski yön aikana Ukrainaan ohjuksilla ja lennokeilla

Venäjä iski viime yön aikana Ukrainaan risteilyohjuksin ja lennokein. Asiasta kertoi uutistoimisto Reuters.

Ukrainan ilmapuolustus kertoo tuhonneensa Venäjän ampumasta 40 risteilyohjuksista 30. Lisäksi Venäjä laukaisi 27 iranilaisvalmisteista Shahed-droonia, jotka Ukrainan ilmapuolustus onnistui ampumaan alas.

Lisäksi Ukrainan ilmapuolustus kertoi Venäjän ampuneen kolme ballistista Kinzal-ohjusta.

Ilmavoimien tiedottaja Juri Ihnatin mukaan Venäjän yöllisen hyökkäyksen kohteena oli erityisesti Hmelnytskyin alue.

Ukrainan ilmavoimat tiedotti tänä aamuna jälleen uudesta ballististen ohjusten uhasta Keski- ja Itä-Ukrainassa.

Ukrainaan kohdistuneissa pommituksissa kolme kuolonuhria

Ukrainaan tehdyissä viimeöisissä pommituksissa on väitetysti kuollut ainakin kolme ihmistä.

Ukrainan Harkovan alueen paikallisen alueellisen sotilashallinnon päällikkö Oleh Syniehubov kertoi, että kaksi ihmistä sai surmansa ja neljä loukkaantui Venäjän ilmaiskun seurauksena.

Venäjän miehittämän Donetskin pormestari Aleksei Kulemin kertoi 80-vuotiaan naisen saaneen surmansa ukrainalaisten pommituksessa, kertoi uutistoimisto AP.

Ukrainan Hmelnytskin alueen sotilashallinnon apulaispäällikkö Serhi Tyurin sanoi AFP:n mukaan, että venäläiset ohjukset olivat vahingoittaneet useita rakennuksia alueella, haavoittaneet työntekijää viljasiilossa ja sytyttäneet tulipalon varastossa.

Zelenskyi kutsui Venäjän iskua verensiirtokeskukseen sotarikokseksi

Ukrainan presidentti Volodymyr Zelenskyi sanoi Venäjän tehneen ilmaiskun verensiirroista vastaavaan terveydenhuollon yksikköön Harkovan alueella Kupjanskissa.

Zelenskyin mukaan iskun seurauksena on kuolleita ja haavoittuneita.

– Pelastustyöntekijät sammuttavat paloa. Jo tämä sotarikos kertoo kaiken Venäjän aggressiosta, Zelenskyi totesi sosiaalisessa mediassa.

Isku terveydenhuollon yksikköön tapahtui pian sen jälkeen kun Zelenskyi oli kertonut venäläisten ohjusten osuneen Motor Sichin tehtaaseen, joka valmistaa lentokoneiden ja helikoptereiden moottoreita.

Tehdas sijaitsee lähellä Hmelnytskyä Länsi-Ukrainassa, noin 300 kilometriä Kiovasta lounaaseen.

Alueella sijaitsee lisäksi ukrainalainen lentotukikohta ja se on ollut säännöllisesti venäläisten ilmaiskujen kohteena.

Ukraina tehnyt ohjusiskun Krimille vievään siltaan

Ukraina on tehnyt iskun Krimille vievälle Tšonharin sillalle. Ukraina vahvistaa iskun, kertoo Reuters.

Venäjän miehityshallinto väittää Ukrainan iskeneen Tšonharin sillalle Storm Shadow -ohjuksilla. Asiasta kertoo Venäjän valtiollinen uutistoimisto Ria Novosti.

Sillassa on osumien seurauksena kolme reikää, kantavien rakenteiden ei kerrota vahingoittuneen. Uhreja ei ole.

Tšonharin maantiesilta vie Krimin niemimaalta mantereelle. Ukraina on iskenyt sillalle viimeksi kesäkuussa.

Ruotsi: Venäjä levittää arabiankielistä disinformaatiota Koraanin polttamisista

Ruotsin viranomaiset syyttävät Venäjää siitä, että se pyrkii vaikuttamaan arabiankielisillä disinformaatiokampanjoilla siihen, miten Koraanin polttamisiin suhtaudutaan maailmalla.

Venäjän toiminnan tarkoituksena uskotaan olevan häiritä Ruotsin Nato-prosessia.

Ruotsalaiset viranomaiset kertoivat venäläisten tiedotusvälineiden RT.n ja Sputnikin julkaisseen useita arabiankielisiä artikkeleja, joissa väitettiin virheellisesti, että Ruotsin hallitus tukisi Koraanin polttamisia.

Kaksi irakilaismiestä, Salwan Momika ja Salwan Najem polttivat Koraanin Ruotsin parlamentin sekä Tukholman moskeijan ulkopuolella. Tämä herätti närkästystä ja kärjisti entisestään diplomaattista kriisiä Ruotsin ja muslimimaiden välillä ympäri maailmaa.

Asiasta uutisoi Guardian.

Moskovassa ammuttu drooni alas, lentoliikenne seis

Venäjän valtiollisen uutistoimisto Tassin mukaan Vnukovon lentokenttä Moskovassa on ottanut käyttöön väliaikaisia rajoituksia lentokoneiden lähtöihin ja laskeutumisiin liittyen.

– Lentoasemasta riippumattomista syistä Vnukovossa on otettu käyttöön väliaikaisia rajoituksia lentokoneiden vastaanotolle ja lähdölle, lentoaseman lehdistöpalvelu tiedotti Tassin mukaan.

Turvallisuussyistä lentoja on ohjattu muille lentokentille.

Moskovan pormestari Sergei Sobjanin tiedotti Telegram-viestipalvelussa, että Moskovaan on yritetty iskeä droonilla. Pormestarin mukaan ilmapuolustus tuhosi droonin.

Peskov: Venäjä ei tavoittele lisää Ukrainan alueita, vaan haluaa hallita miehitettyjä alueita

New York Times kysyi Kremlin tiedottaja Peskovilta, tavoitteleeko Venäjä lisää Ukrainan alueita laittomasti liitettyjen alueiden lisäksi.

– Ei.

– Haluamme vain hallita kaikkia maa-alueita, jotka olemme kirjoittaneet perustuslakiimme omaksemme.

Venäjä liitti miehittämänsä Donetskin, Luhanskin, Zaporižžjan ja Hersonin alueet syyskuussa itseensä laittomien ”kansanäänestysten” tuloksena. Krimin niemimaan Venäjä liitti itseensä vuonna 2014.

Peskovin mukaan rauhanratkaisulle ei ole tällä hetkellä edellytyksiä, vaan Venäjä tulee jatkamaan ”operaatiotaan”.

Peskov kommentoi myös vuonna 2024 järjestettäviä presidentinvaaleja. Venäjän presidentinvaalit eivät ole demokratiaa, vaan kallista byrokratiaa, hän toteaa.

– Herra Putin uudelleenvalitaan ensi vuonna yli 90 prosentin ääniosuudella.

Ukraina jakoi somessa kryptisen viestin – Tähän se liittyy, arvioi ISW

Ukrainan puolustusvoimat jakoi X:ssä eli entisessä Twitterissä lauantaina mystisen julkaisun, jossa on vain muutama sana.

– Kaksi voi pelata sitä peliä, lukee julkaisussa.

Yhdysvaltalainen ajatushautomo Institute for the Study of War (ISW) arvioi tuoreessa raportissaan, että julkaisussa viitataan Venäjän jatkuviin iskuihin Odessan satamassa heinäkuun 17. päivästä lähtien.

Perjantaina ukrainalaisviranomaiset tiedottivat merenkulkijoille, että Ukraina saattaa iskeä Venäjän Mustanmeren satamien lähellä liikkuviin aluksiin.

Ukrainan vesiliikenneviraston viestissä ilmoitettiin ”sotilaallisesta uhasta” Tamanin, Anapan, Novorossijskin, Gelendžikin, Tuapsen ja Sotšin satamien läheisyydessä.

ISW:n arvion mukaan ilmoitus voi estää Venäjälle suuntautuvaa ja sieltä lähtevää kansainvälistä kaupallista laivaliikennettä Mustallamerellä.

Zelenskyi: Ukraina jatkaa taistelua korruptiota vastaan

Ukrainassa jatketaan uudistuksia, joilla taistellaan väärinkäytöksiä vastaan, Ukrainan presidentti Volodymyr Zelenskyi kertoi päivittäiskatsauksessaan viestipalvelu X:ssä eli entisessä Twitterissä.

Zelenskyin mukaan ”menneisyydestä raahatut vanhat tavat” ovat heikentäneet Ukrainaa vuosikymmeniä.

– Maassamme ei tule olemaan enää vanhaa mallia (– –) jolloin jotkut yrittivät käyttää valtiota ja kansaa omaksi hyväkseen, Zelenskyi sanoi.

Zelenskyi ei kertonut yksityiskohtaisia tietoja siitä, keihin toimenpiteet kohdistuvat. Hän ilmaisi hiljattain närkästystä Donetskin alueen sotilasrekrytointikeskuksessa paljastuneesta korruptiosta.

Zelenskyi halusi kitkeä maata kiusanneen korruption yleisesti, sillä hän pyrkii saamaan Ukrainan jäseneksi sotilasliitto Natoon ja Euroopan unioniin.

Venäjän tukema viranomainen syyttää Ukrainan rypälepommeja Donetskin tulipalosta

Yliopistorakennus syttyi liekkeihin Itä-Ukrainan Donetskissa lauantaina, Venäjän tukema pormestari Aleksei Kulemzin väitti Reutersin mukaan Telegramissa.

Kulemzin sanoo, että alustavan arvion mukaan tulipalo olisi saanut alkunsa Ukrainan käyttämistä rypälepommeista. Reuters tai Iltalehti eivät ole voineet vahvistaa väitteitä.

Ukraina sai rypälepommeja Yhdysvalloilta viime kuussa. Ukraina on luvannut käyttää niitä ainoastaan päästäkseen läpi Venäjän raskaista puolustusasemista.

Venäjä on käyttänyt rypälepommeja toistuvasti aloittamansa hyökkäyssodan aikana."
279d6eb4-d7ce-458c-a5a6-796480511023,http://iltalehti.fi/ulkomaat/a/279d6eb4-d7ce-458c-a5a6-796480511023,2023-08-06T17:02:10+03:00,2023-08-06T21:19:05+03:00,Ukraina tehnyt ohjusiskun Krimille vievään siltaan,"Krimin niemimaalta mantereelle johtavalle maantiesillalle on tehty ohjusisku.

Ukraina on tehnyt iskun Krimille vievälle Tšonharin sillalle. Ukraina vahvistaa iskun, kertoo Reuters.

Venäjän miehityshallinto väittää Ukrainan iskeneen Tšonharin sillalle Storm Shadow -ohjuksilla. Sillassa on osumien seurauksena kolme reikää, kantavien rakenteiden ei kerrota vahingoittuneen. Uhreja ei ole. Asiasta kertoo Venäjän valtiollinen uutistoimisto Ria Novosti.

Tšonharin maantiesilta vie Krimin niemimaalta mantereelle. Ukraina on iskenyt sillalle viimeksi kesäkuussa."
22255b18-6ad2-44e6-ba3e-2193579915a7,http://iltalehti.fi/ulkomaat/a/22255b18-6ad2-44e6-ba3e-2193579915a7,2023-08-05T22:55:28+03:00,2023-08-05T22:55:28+03:00,"Ukrainan sota, päivä 528: Ukraina iski jälleen venäläisalukseen, Saudi-Arabiassa käynnistyivät neuvottelut rauhanomaisen ratkaisun löytämiseksi","Tähän juttuun on koottu Ukrainan sodan tärkeimmät tapahtumat lauantailta.

Saudi-Arabiassa käynnistyivät neuvottelut rauhanomaisen ratkaisun löytämiseksi Ukrainan sotaan.

Venäläinen sota-alus sekä tankkeri ovat vaurioituneet Ukrainan drooniveneiskuissa.

Medvedev ja Zaharova vannovat kostoa iskuista.

Saudi-Arabiassa käynnistyivät neuvottelut rauhanomaisen ratkaisun löytämiseksi Ukrainaan

Saudi-Arabiassa on aloitettu neuvottelut rauhanomaisen ratkaisun löytämiseksi Ukrainan sotaan.

Ukraina ja sen liittolaiset toivovat, että viikonloppuna järjestettävässä noin 40 maan kokouksessa päästään sopimukseen periaatteista konfliktin lopettamiseksi.

Venäjää ei ole kutsuttu mukaan neuvotteluihin. Kreml on ilmoittanut ”pitävänsä silmällä kokousta”.

Kiina on lähettänyt kokoukseen Euraasian asioista vastaavan erikoislähettiläänsä Li Huin.

– Meillä on paljon erimielisyyksiä ja olemme kuullet erilaisia kantoja, mutta periaatteemme ovat yhteiset, Li totesi.

Ukrainalaiset sekä venäläiset virkamiehet ovat sanoneet, ettei Ukrainan ja Venäjän välille ole tällä hetkellä näköpiirissä suoria rauhanneuvotteluja. Sota jatkuu ja Kiova pyrkii saamaan alueita takaisin vastahyökkäyksellä.

Ukraina pyrkinee ensin rakentamaan suuremman diplomaattisen tukiliiton länsimaisten tukijoidensa lisäksi tavoittamalla etelän maita, kuten Intiaa, Brasiliaa ja Etelä-Afrikkaa, joista monet ovat pysyneet julkisesti puolueettomina.

Ukrainan presidentti Volodymyr Zelenskyi sanoi toivovansa aloitteen johtavan maailman johtajien väliseen rauhankokoukseen tänä syksynä.

Zelenskyi toivoo kokouksessa hyväksyttävän periaatteet, jotka perustuvat hänen omaan 10-kohtaiseen ratkaisumalliinsa. Moskova on torjunut Zelenskyin rauhanehdotuksen.

Asiasta uutisoi The Guardian.

Ukraina teki drooni-iskun venäläistankkeriin

Ukraina iski Kertšinsalmessa venäläistankkeriin vain päivä sen jälkeen kun se vahingoitti Venäjän laivaston maihinnousualusta Novorossijskin satamassa.

Kemikaalitankkeri Sig sai reiän konehuoneeseen lähellä vesirajaa tyyrpuurin puolella, alustavien tietojen mukaan vesidrooni-iskun seurauksena kertoivat Venäjän viranomaiset varhain lauantaina.

Sig on ollut Yhdysvaltain pakotelistalla toimitettuaan lentopetroolia Syyriassa oleville Venäjän joukoille.

Ukrainalaisen vesidroonin kuvamateriaali näyttää iskun venäläistankkeriin. Videon voit katsoa jutun alusta.

Medvedev ja Zaharova vannovat kostoa Mustanmeren iskuista

Venäjän ex-presidentti Dmitri Medvedev uhkasi Ukrainaa ekologisella katastrofilla sekä uusilla iskuilla Mustanmeren satamiin.

Nykyinen Venäjän turvallisuusneuvoston varapuheenjohtaja Medvedev antoi lausuntonsa sen jälkeen kun Ukrainan oli iskenyt venäläistä sota-alusta sekä tankkeria vastaan.

– Roistot ja kummajaiset ymmärtävät vain julmuutta ja voimaa. Ilmeisesti iskut Odessaan, Ismailiin ja muihin paikkoihin eivät riittäneet heille, Medvedev sanoi virallisilla sosiaalisen median tileillään julkaistussa viestissä.

Venäjä on viime viikkoina kohdistanut iskuja Ukrainan Mustanmeren satamakaupunkeihin tuhoten sen satamainfrastruktuuria. Venäjä ilmoitti tuolloin kostavansa Ukrainalle tämän Krimin sillalle tekemät iskut.

Venäjä vetäytyi hiljattain YK:n neuvottelemasta Mustanmeren viljasopimuksesta, joka mahdollisti Ukrainalle viljan viennin Mustanmeren satamien kautta.

Medvedev ilmoitti Venäjän kostoiskujen Ukrainaa vastaan lopettavan kaikki mahdollisuudet viljasopimuksen elvyttämiseen.

– Jos kiovalainen roskaväki haluaa aiheuttaa ekologisen katastrofin Mustallamerellä, heidän pitäisi saada sellainen aikaan sillä osalla alueestaan, joka pian kuuluu Puolalle ja joka haisee vuosisatojen ajan sen jälkeen. Se on heille lopullinen tuomio viljasopimuksesta, Medvedev sanoi.

Medvedev on viime aikoina tullut tunnetuksi äärimmäisistä lausunnoistaan.

Venäjä on tuominnut jyrkästi ”terroristihyökkäykseksi” kutsumansa Ukrainan iskun, joka kohdistui lauantaina polttoainetankkeriin Kertšinsalmella lähellä Krimin siltaa.

Reutersin mukaan Venäjän ulkoministeriön tiedottaja Marija Zaharova on sanonut Venäjän ”kostavan iskusta niille, jotka ovat siitä vastuussa”.

Ukraina on myöntänyt tehneensä iskun viime yönä. Molempien osapuolten mukaan kyseessä oli toinen tämänkaltainen isku vuorokauden sisällä.

Asiasta uutisoi Reuters.

Brittitiedustelu: Isku maihinnousualukseen merkittävä tappio Venäjälle

Britannian tiedustelupalvelu totesi päivittäisessä raportissaan Venäjän laivaston maihinnousualuksen Olenogorsk Gornjakin kärsineen vakavia vaurioita.

– Kuvat aluksen kallistumisesta 30–40 asteen kulmaan viittaavat useiden vesitiiviiden osastojen vaurioituneen.

Raportti toteaa kysymyksessä olleen merkittävä isku Venäjän Mustanmeren laivastolle, joka hiljattain siirsi kalustoaan Sevastopolista Novorossijskiin laivasto­tukikohtaan Sevastopoliin kohdistuneen suuren uhan

3600 tonnia painava ja 113 metriä pitkä Olenegorsk Gornjak on suurin vakavasti vaurioitunut tai uponnut venäläisalus sitten risteilijä Moskvan uppoamisen huhtikuussa 2022.

Ukraina iski perjantain vastaisena yönä miehittämättömillä vesidrooneille venäläisalukseen. Iskun jälkeen Ukrainan presidentti Volodymyr Zelenskyi kiitti turvallisuuspalvelu SBU:ta ”sodan palauttamisesta hyökkääjävaltion alueelle”.

Zelenskyi kiitti Ukrainan turvallisuuspalvelua sodan palauttamisesta Venäjälle

Ukrainan presidentti Volodymyr Zelenskyi kiitti perjantaisessa videoviestissään Ukrainan turvallisuuspalvelua SBU:ta.

– Olemme kiitollisia SBU:lle siitä, että se on vienyt sodan takaisin hyökkäävän valtion alueelle. Sen mitä te tuotte maailmalle, sitä te myös saatte, Zelenskyi totesi videolla.

Zelenskyi ei tarkentanut mihin tapahtumaan hän viittasi viestissään.

Todennäköisesti kysymys oli vesidrooneilla tehdystä hyökkäyksestä Novorossisjskissa sijaitsevan venäläiseen tukikohtaan, jossa venäläinen maihinnousualus Olenogorsk Gornjak vaurioitui."
21e5f6ca-be73-423e-bbfc-080b692faf1d,http://iltalehti.fi/ulkomaat/a/21e5f6ca-be73-423e-bbfc-080b692faf1d,2023-08-05T10:05:27+03:00,2023-08-05T10:05:27+03:00,Hermopaine Kremlissä kasvaa – Näin Ukraina on iskenyt Venäjän laivastoa vastaan,"Ukraina on sodan aikana hyökännyt onnistuneesti kahdeksaa Venäjän merivoimien alusta vastaan. Iskut ovat psykologisesti merkittäviä, sanoo asiantuntija.

Ukraina sanoi perjantaina aiheuttaneensa venäläisalukselle vakavia vahinkoja droonivene­iskussa Novorossijskin laivasto­tukikohtaan Mustallamerellä.

Uutistoimisto Reutersin lähteen mukaan iskun olisivat suorittaneet Ukrainan turvallisuuspalvelu SBU ja Ukrainan laivasto. Sen mukaan aluksella oli iskun aikaan noin satahenkinen venäläismiehistö. Isku tehtiin 450 kilolla TNT-räjähdysainetta.

Riippumattoman venäläismedian Verstkan laskelmien mukaan Olenegorskij Gornjak -aluksesta tuli kahdeksas venäläinen sotalaiva, jonka Ukrainan asevoimat tuhosivat sodan aikana.

Iskut alkavat

Kuukausi Venäjän hyökkäyksen alkamisen jälkeen Ukraina onnistui upottamaan Berdianskin satamassa Saratov-nimisen aluksen.

Ukraina hyökkäsi satamaan ballistisilla Totška U-ohjuksilla. Iskussa vaurioitui myös kaksi muuta Venäjän Mustanmeren laivastoon kuuluvaa alusta, Caesar Kunikov- ja Novotšerkassk.

Moskva uppoaa

Seuraavaksi hyökkäyksen kohteeksi joutui Venäjän Mustanmeren laivaston lippulaiva, ohjusristeilijä Moskva, joka upposi huhtikuussa 2022.

Alus oli jopa 186 metriä pitkä ja sillä oli lähes 500 sotilaan miehistö. Aseistuksena Moskvassa oli muun muassa ilmatorjuntaohjuksia ja torpedoja. Sen mukana matkasi myös Ka-27 -mallin helikopteri.

Ukrainan mukaan alus sai osuman Neptune-ohjuksista. Venäjä kiisti ensin Ukrainan väitteen sanoen, että laivalla syttyi vain tulipalo, kun sitä hinattiin kohti Sevastopolin laivastotukikohtaa Krimillä.

Myöhemmin Kreml joutui myöntämään sen silmäterän uponneen.

Jo sodan ensimmäisinä hetkinä Mustallamerellä sattui välikohtaus, joka jätti aluksen historiaan.

– Venäläinen sota-alus, painukaa vittuun, vastasi Käärmesaaren ukrainalainen rajavartija Venäjän Mustanmeren lippulaivalle Moskvalle helmikuussa 2022.

Hinaaja

Viime vuoden kesäkuussa Ukraina pommitti Venäjän laivaston alusta jälleen Mustallamerellä.

Valisi Beh -hinaajaan iskettiin kahdella Harpoon-ohjuksella Käärmesaaren lähellä. Alus upposi iskujen seurauksena.

Seuraava onnistunut hyökkäys tapahtui lokakuun lopussa.

Ukrainan asevoimat hyökkäsivät laivaston droneilla Venäjän Mustanmeren laivaston päätukikohtaan Sevastopoliin.

Tämän seurauksena miinanraivaaja Ivan Golubets ja fregatti Admiral Makarov vaurioituivat. Jälkimmäistä pidettiin Venäjän laivaston lippulaivana Moskva-risteilijän upottua.

Asiantuntija: Suuri psykologinen merkitys

Kokoomuksen kansanedustaja ja sotatieteiden tohtori (majuri evp.) Jarno Limnéll pitää Ukrainan iskuja psykologisesti tärkeinä.

– Ukraina näyttää, että heillä on kapasiteettia tehdä näitä iskuja. Iskut saavat paljon mediahuomiota ja ovat myös viesti länteen, että kun annatte meille aseita ja kalustoa, sitä myös osataan käyttää.

Limnéllin mukaan Ukrainan kauas rintamalinjojen taakse ulottuvat iskut, kuten Moskovan droonihyökkäykset tai Kertšinsalmen ylittävän sillan räjäyttäminen, saavat myös Venäjän päättäjät epävarmaksi ja luovat hermopainetta Kremlissä.

Hyökkäykset myös pakottavat Venäjän sitomaan enemmän kalustoa ja miehistöä puolustamaan satamia ja muuta sille tärkeää infrastruktuuria.

Hänen mukaansa myös Putin yrittää saada lännen ja Ukrainan huomion käyttämällä hyväkseen palkkasoturiryhmä Wagneria Valko-Venäjällä.

– Suwalkin käytävä ja sen ympärillä käytävä keskustelu ovat mieluisia Kremlille, tarkoitus on hämmentää soppaa, kansanedustaja sanoo.

Limnéllin mukaan sodan aloitekyky on kuitenkin tällä hetkellä tukevasti Ukrainalla.

– Venäjän sotajohto varmasti miettii, mitkä ovat seuraavia potentiaalisia kohteita. He joutuvat reagoimaan jatkuvasti Ukrainan hyökkäyksiin."
c33e4b11-2569-4fce-a57b-0dcf6d8e4c0a,http://iltalehti.fi/ulkomaat/a/c33e4b11-2569-4fce-a57b-0dcf6d8e4c0a,2023-08-04T23:08:19+03:00,2023-08-04T23:08:19+03:00,"Ukrainan sota, päivä 527: Ukraina hyökkäsi drooniveneellä Venäjälle tärkeään Novorossijskiin ","Reuters: Ukrainan SBU vastasi iskusta Novorossijskiin

Ukraina on vastuussa Venäjän Novorossijskin satamaan perjantaiaamuna tehdystä iskusta, ukrainalainen tiedustelulähde kertoo uutistoimisto Reutersille.

Lähteen mukaan Ukrainan turvallisuuspalvelu SBU vastasi drooniveneellä tehdystä iskusta. Lähde kertoo iskussa aiheutetun suurta vahinkoa venäläiselle Olenegorski Gornjak -maihinnousualukselle.

Muun muassa valkovenäläinen Nexta on jakanut sosiaalisen median palvelu X:ssä videomateriaalia iskusta ja vaurioita kärsineestä Olenegorski Gornjak -aluksesta.

Venäjän Krasnodarin aluepiirissä sijaitseva Novorossijskin satama on yksi Mustanmeren suurimmista. Satamassa sijaitsee muun muassa Kazakstanin öljyä Venäjän kautta vievän putkilinjan päätepiste.

Uutistoimisto Interfaxin mukaan sataman laivoille on asetettu väliaikainen liikkumiskielto.

Yhteenotot Mustallamerellä ja sen lähisatamissa ovat kärjistyneet sen jälkeen, kun Venäjä ilmoitti heinäkuussa kieltäytyvänsä Mustanmeren viljasopimuksen jatkamisesta. Venäläiset lennokit ja ohjukset ovat viime viikkoina iskeneet useisiin Ukrainan satamarakenteisiin ja viljasiiloihin Mustallamerellä tai sen läheisyydessä.

Novorossijskin iskujen lisäksi Venäjän ilmapuolustus kertoo perjantaiaamuna torjuneensa myös 13 Ukrainan droonia Krimin niemimaan yllä.

Ukraina: Venäjä suunnittelee lavastavansa Ukrainan hyökkäyksen Valko-Venäjälle

Ukrainan turvallisuuspalvelu SBU syyttää Venäjän valmistelevan lavastettua hyökkäystä Valko-Venäjälle, kertoo Reuters.

Turvallisuuspalvelun mukaan hyökkäyksen kohteena olisi tarkoitus olla valkovenäläinen Mazyrin öljynjalostamo, joka sijaitsee maan eteläosassa.

Lavastetun iskun tarkoituksena olisi saada syy syyttää ukrainalaisia pyrkimyksestä vetää Valko-Venäjä mukaan Ukrainan sotaan.

SBU:n lausunnon mukaan arvio hyökkäyksen valmisteluista perustuu useista lähteistä saatuihin tietoihin, mukaan lukien Ukrainan vangiksi saaman venäläissotilaan kertomuksiin.

Tietojen mukaan hyökkäyksen valmistelua suorittaa ""sabotaasi- ja tiedusteluryhmä"" joka koostuu Venäjän asevoimien jäsenistä sekä palkka-armeija Wagnerin sotilaista.

Turvallisuuspalvelun tietoja ei ole kyetty itsenäisesti vahvistamaan.

Kiina osallistuu Saudi-Arabian isännöimiin Ukrainan rauhanneuvotteluihin

Kiinan Euraasian asioiden erityislähettiläs Li Hui ottaa osaa Saudi-Arabian Jeddassa viikonloppuna järjestettäviin kansainvälisiin neuvotteluihin Ukrainan sodasta, Kiinan ulkoministeriö ilmoitti perjantaina.

– Kiina on valmis työskentelemään kansainvälisen yhteisön kanssa jatkaakseen rakentavaa roolia poliittisen ratkaisun edistämisessä Ukrainan kriisiin, ministeriön tiedottaja Wang Wenbin sanoi uutistoimisto Reutersin mukaan.

Kiina on pitkään korostanut olevansa puolueeton sodan suhteen.

Peking on sanonut, että Ukrainan alueellista koskemattomuutta on kunnioitettava, mutta samalla se ei ole tuominnut Venäjän hyökkäystä. Kiina on myös pidättäytynyt äänestämästä YK:n sotaa koskevissa äänestyksissä ja kritisoinut lännen pakotteita.

Venäjää ei ole kutsuttu Saudi-Arabian neuvotteluihin.

Ukrainan presidentti Volodymyr Zelenskyi sanoi keskiviikkona toivovansa Jeddan huippukokouksen tasoittavan tietä Venäjän ja Ukrainan rauhanneuvotteluille myöhemmin tänä syksynä.

Länsi tuomitsee Navalnyin uusimman ”mielivaltaisen” vankeusrangaistuksen

Venäläisen oppositiojohtajan Aleksei Navalnyin perjantaina saamaa uutta 19 vuoden vankeustuomioita pidetään laajasti poliittisina.

– Tämä on selvä osoitus siitä, että Venäjän oikeusjärjestelmää käytetään edelleen Navalnyia vastaan. Se osoittaa myös, kuinka paljon Venäjän viranomaiset pelkäävät häntä, Euroopan union sanoi tiedotteessa.

Eurooppa-neuvoston puheenjohtaja Charles Michel kuvaili oikeudenkäyntiä ""taas yhdeksi valeoikeudenkäynniksi"" Navalnyia vastaan.

– Tämä mielivaltainen tuomio on reaktio hänen rohkeuteensa puhua kriittisesti Kremlin hallinnosta, Michel sanoi.

Myös Yhdysvallat arvosteli tuomiota. Ulkoministeriön lausunnossa sanottiin Venäjän hallinnon pyrkivän hiljentämään Navalnyi.

Šoigu vieraili Ukrainassa

Venäjän puolustusministeri Sergei Šoigu on vieraillut Ukrainan rintamalla, kertoo uutistoimisto AFP Venäjän armeijan tietoihin perustuen.

Vierailun tarkoitukseksi on kerrottu sotilaallisen päämajan tarkastamisen sekä korkea-arvoisten sotilaiden tapaamisen.

Šoigun kerrotaan myös saaneen päivityksen tilanteesta rintamalla ja ""kiittäneen komentajia ja sotilaita onnistuneista hyökkäysoperaatioista"" Lymanissa Itä-Ukrainassa.

Venäjän televisiossa esitetyissä kuvissa Šoigu esiintyy univormussa kuuntelemassa Ukrainan sotilaskeskuksen päällikön kenraali Andrei Mordvitševin raporttia.

Ministerin näytettiin myös nousevan ruotsalaiseen CV90-rynnäkköpanssarivaunuun, jonka kerrottiin armeijan lausunnossa olevan ""yksi monista taisteluiden aikana [Ukrainalta] otetuista panssaroiduista ajoneuvoista”.

Armeijan antamien tietojen valossa jää epäselväksi, milloin puolustusministeri tarkalleen vieraili rintamalla.

Šoigun edellisen vierailun rintamalla tiedetään tapahtuneen kesäkuun lopussa, pian palkka-armeija Wagnerin epäonnistuneen kapinan jälkeen."
d41b5b4a-4ec3-4c47-81ea-ca4b8d0a20a5,http://iltalehti.fi/ulkomaat/a/d41b5b4a-4ec3-4c47-81ea-ca4b8d0a20a5,2023-08-04T20:39:25+03:00,2023-08-04T20:39:25+03:00,Ukraina iski Venäjän tärkeään satamaan uudella aseella – Sotatieteilijä: Merkittävä etu,"Ukraina iski varhain perjantaina Venäjän tärkeään kauppasatamaan Novorossijskissa. Venäjä on vahvistanut drooniveneillä tehdyn iskun, joskin maan puolustusministeriön mukaan satamaan kohdistuneet iskut torjuttiin.

Lähde Ukrainan tiedustelupalvelusta vahvistaa uutistoimisto Reutersille, että Ukrainan turvallisuuspalvelu SBU oli iskun takana. Lähteen mukaan Ukrainan droonivene aiheutti huomattavaa vahinkoa venäläiselle Olenegorski Gornjak -maihinnousualukselle.

Kyseessä on viimeisin Ukrainan asevoimien suorittama isku, jossa se käyttää drooniveneitä. Heinäkuussa Ukraina kertoi iskeneen drooniveneillä muun muassa Vladimir Putinin ylpeyteen, eli Kertšinsalmen siltaan. Sitä ennen iskuja on tehty muun muassa Sevastopoliin ja venäläistä Ivan Hurs -tiedustelualusta vastaan.

Ukraina on alkanut valjastaa miehittämättömiä merialuksia laajamittaisempaan käyttöön. Uutistoimisto Reuters luonnehtii niiden käyttöä Mustallamerellä merisodankäynnin uudeksi aikakaudeksi.

Tyhjästä puheesta ei ole kyse. Sotatieteiden dosentti Ilmari Käihkö katsoo drooniveneiden hyödyttävän Ukrainaa merkittävällä tavalla.

– Kyllä ne hyödyllisiä aseita ovat, ei niitä muuten tehtäisi. Toki niissä on myös propagandahyöty, mutta onhan niillä tehty ja yritetty tehdä iskuja, hän sanoo.

– Eri asia on, että kuinka suurta vahinkoa niillä on onnistuttu tekemään. Venäjähän ei myönnä tuhoja, eli tietoja on vaikea vahvistaa.

Drooniveneistä on apua Ukrainalle, vaikka niillä venäläisaluksille aiheutetut vahingot jäisivätkin lopulta pieniksi.

– Jos venäläisalusta vastaan voidaan edes lyödä niin, että se vahingoittuu ja joutuu korjattavaksi satamaan, siitä on Ukrainalle etua. Se myös alleviivaa niiden hyödyllisyyttä Ukrainalle, hän sanoo.

Edullinen ase

Miehittämättömät merialukset eli drooniveneet muistuttavat nimensä mukaisesti veneitä. Kauko-ohjattavien drooniveneiden keulassa on iskusytyttimet, jotka laukaisevat taistelukärjen osuessaan venäläisaluksen runkoon. Räjähteitä niissä voi olla jopa 300 kilogrammaa.

Käihkö huomauttaa drooniveneiden olevan suhteellisen edullisia aseita.

– Nehän ovat lennokkien tapaan suhteellisen halpa keino, eli suuriin merialuksiin suhteutettuna niitä voidaan tuottaa varsin halvalla, hän sanoo.

Uutistoimisto Reutersin arvion mukaan yhden venedroonin hinta on noin 250 000 Yhdysvaltain dollaria. Tämä ansiosta Ukraina voi tuottaa niitä suuria määriä ja tämän jälkeen hyökätä useilla aluksilla yhtäaikaisesti.

– Pitää muistaa, että Ukraina on tässä sodassa altavastaajana mitä tulee kokoon ja resursseihin. Siihen nähden drooniveneet antavat ukrainalaisille merkittävän edun, Käihkö sanoo.

Neuvostoliiton hajoamisen jälkeen Ukrainalle jäi kalustoa, mutta iso osa siitä jäi Krimin puolelle Venäjän vallattua niemimaan vuonna 2014. Viime vuonna täysimittaisen hyökkäyksen alussa Venäjä onnistui myös tuhoamaan Ukrainan laivaston kalustoa.

– Ukrainan laivasto tuntuu koostuvan nyt sitten lähinnä tällaisista miehittämättömistä merialuksista. Kyllä sekin korostaa näiden tärkeyttä, hän sanoo.

– Ne edesauttavat Ukrainan tilannetta Mustanmerellä, sillä eihän Ukrainan rannikolla ole hirveästi tapahtunut sodan aikana. Venäläiset alukset eivät uskalla siellä liikkua, joskin siihen vaikuttaa varmasti Moskvan tuhoaminen ohjuksilla.

Venäjän vaikeudet

Käihkö muistuttaa, että tiedot Ukrainan drooniveneiden käytöstä ovat jokseenkin epävarmoja. Esimerkiksi Kertšinsalmen siltaan heinäkuussa tehdystä iskusta ei ole vahvistettua tietoa, millä se tehtiin.

– Jos se tehtiin tällaisella miehittämättömällä merialuksella, niin sehän loistaa sitten ihan omassa luokassaan, hän sanoo.

Yksi syy drooniveneiden tehokkuudelle on se, että ne ovat osoittautuneet Venäjälle vaikeiksi torjuttaviksi. Tämä johtuu niiden pienestä koosta, minkä vuoksi niitä on hankala havaita.

Reutersin mukaan Venäjän laivasto on alkanut naamioida omia aluksiaan yrityksenä suojautua Ukrainan drooniveneitä vastaan. Tämä paljastaa osaltaan, kuinka paljon päänsärkyä ne venäläisille aiheuttavat.

Venäjän ongelmista Ukrainan drooniveneiden suhteen kertoo myös se, että ne ovat mahdollisesti kulkeneet hyvinkin pitkiä välimatkoja lähtöpaikasta iskukohteeseen. Käihkö havainnollistaa asiaa oletuksella, että drooniveneitä olisi lähetetty matkaan Odessasta. Tietoa tästä lähtöpaikkana ei ole.

– Jos Kertšinsalmelle asti on tällaisella aluksella päästy, matkaa esimerkiksi Odessasta kertyisi satoja kilometrejä. Jos sellaisen etäisyyden voi liikkua huomaamatta, se kertoo, kuinka vaikeita havaittavia nämä alukset ovat, hän sanoo."
fe8075dd-2306-4521-bc5d-6b44fb03250a,http://iltalehti.fi/iltvuutiset/a/fe8075dd-2306-4521-bc5d-6b44fb03250a,2023-08-04T15:26:21+03:00,2023-08-04T15:26:21+03:00,Video paljastaa venäläisen sota-aluksen surkean kunnon – Tällaista tuhoa Ukrainan drooni teki,"Ukraina teki varhain perjantaiaamuna iskun Novorossijskin satamaan Venäjällä ja teki suurta vahinkoa Olenegorski Gornjak -maihinnousualukselle.

Lisää tietoa hyökkäyksestä voit lukea Iltalehden sotaseurannasta.

Ukraina julkaisi aiemmin droonin kuvaaman videon hyökkäyksestä:"
526f0523-23ca-4cf6-982d-3af6bd398af8,http://iltalehti.fi/ulkomaat/a/526f0523-23ca-4cf6-982d-3af6bd398af8,2023-08-04T12:21:32+03:00,2023-08-04T12:21:32+03:00,Tutkimus: Lähes joka kolmas amerikkalainen haluaa lähettää sotilaita Ukrainaan,"Lähes puolet amerikkalaisista haluaa Ukrainan myös Naton jäseneksi.

Valkoinen talo ja Pentagon ovat toistuvasti sanoneet, että yksikään amerikkalaissotilas ei astu Ukrainan maaperälle niin kauan, kuin sota Venäjän kanssa on käynnissä.

Hiljattain toteutetun tutkimuksen mukaan kuitenkin lähes kolmannes amerikkalaisista ei vastusta joukkojen lähettämistä Ukrainaan.

Yhdysvaltalaislehti Newsweekin Redfield & Wilton Strategies -konsulttiyritykseltä tilaaman tutkimuksen mukaan 31 prosenttia äänioikeutetuista amerikkalaisista joko kannattaa tai vahvasti kannattaa joukkojen lähettämistä rintamalle.

Tutkimuksen mukaan 34 prosenttia vastaajista vastustaa tällaista ajatusta. Noin neljännes vastaajista ei tue eikä vastusta sitä. Hieman alle 10:llä prosentilla ei ole mielipidettä asiaan.

Amerikkalaissotilaita olivat valmiit lähettämään etenkin millenniaaleihin eli Y-sukupolveen kuuluvat vastaajat.

Tutkimukseen haastateltiin yli 1500 henkilöä 26. ja 27. heinäkuuta.

Nato-jäsenyys

Tutkimuksessa kysyttiin myös yhdysvaltalaisten mielipidettä Ukrainan mahdollisesta Nato-jäsenyydestä.

Sen mukaan 47 prosenttia vastaajista sanoi joko kannattavansa tai tukevansa voimakkaasti Ukrainan ottamista Natoon, ja vain 15 prosenttia vastusti jäsenyyttä. Lisäksi 29 prosenttia ei ilmaissut tukea eikä vastustusta, ja 10 prosenttia ei osannut vastata kysymykseen.

Hieman yli neljäsosa sanoi, että Naton pitäisi ottaa Ukraina jäsenekseen välittömästi, kun taas 37 prosenttia uskoi, että Ukrainan tulisi liittyä sotilasliittoon sodan päätyttyä.

Yhdysvallat Ukrainan suurin tuki

Yli puolitoista vuotta kestäneen hyökkäyssodan aikana Yhdysvallat on ollut Ukrainan vankin tukija.

Se on toimittanut maahan apua yli 44 miljardin dollarin verran, mutta presidentti Joe Biden ja hänen hallintonsa jäsenet ovat toistuvasti sanoneet, ettei Yhdysvallat aio osallistua sotatoimiin suoraan ja lähettää joukkoja Ukrainaan.

Biden on kuitenkin vakuuttanut, että tukea jatketaan niin kauan kuin se on tarpeen hyökkäyksen torjumiseksi."
0e9ddeb1-01c1-4505-9bb3-5defb0fd866f,http://iltalehti.fi/iltvuutiset/a/0e9ddeb1-01c1-4505-9bb3-5defb0fd866f,2023-08-04T11:59:23+03:00,2023-08-04T11:59:23+03:00,Droonivideo Ukrainan iskusta leviää: Venäjän sota-aluksen kerrotaan vahingoittuneen pahasti,"Ukraina on kertonut tiedustelupalvelu SBU:n olleen iskun takana.

Videoita pahasti vaurioituneesta Venäjän sotalaivasta leviää sosiaalisessa mediassa.

Lue iskusta lisää Iltalehden sotaseurannasta."
fc8c34e6-b55a-472d-a3d4-991ce1ce4332,http://iltalehti.fi/ulkomaat/a/fc8c34e6-b55a-472d-a3d4-991ce1ce4332,2023-08-03T23:19:10+03:00,2023-08-03T23:19:10+03:00,"Ukrainan sota, päivä 526: Ukraina tutkii hyökkäyksiä viljasiiloja vastaan sotarikoksina, Venäjä värvää sotaan väkeä Kazakstanista isolla rahalla ","Ukraina tutkii Venäjän hyökkäyksiä viljasiiloja vastaan sotarikoksina

Ukrainan valtakunnansyyttäjä tutkii Venäjän heinäkuusta lähtien maan maatalousinfrastruktuuriin kohdistuneita hyökkäyksiä mahdollisina sotarikoksina, kertoo uutistoimisto Reuters.

Pommitukset Ukrainan viljasatamiin kiihtyivät sen jälkeen, kun Venäjä vetäytyi Mustanmeren viljanvientisopimuksesta 17. heinäkuuta.

– Täysimittaisen hyökkäyksen alusta lähtien Venäjän joukot ovat tehneet yli 100 hyökkäystä Ukrainan vilja- ja satamainfrastruktuuriin, valtakunnansyyttäjänvirasto sanoi lausunnossaan.

– Ukraina tutkii näitä tekoja mahdollisina sotarikoksina, se sanoi.

Ukrainan viranomaiset tarkastelevat jo yli 97 000 ilmoitusta epäillyistä sotarikoksista ja ovat nostaneet syytteen 220 epäiltyä vastaan kansallisissa tuomioistuimissa.

Ukrainan syyttäjät ja Haagin kansainvälinen rikostuomioistuin tutkivat mahdollisina sotarikoksina Venäjän Ukrainan kansalliseen energia- ja yleishyödylliseen infrastruktuuriin tehtyjä iskuja, sekä hyökkäystä Kah’ovkan vesivoimalan patoon Etelä-H’ersonin alueella.

Yhdysvallat: Mustanmeren käyttäminen kiristykseen riittää

Yhdysvallat varmistaisi, että kaikki maat, mukaan lukien Venäjä voisivat viedä ruokaa turvallisesti maailmalle, jos Venäjä palaa Mustanmeren viljasopimukseen, Yhdysvaltain ulkoministeri Antony Blinken sanoi torstaina New Yorkissa.

Asiasta uutisoivan Reutersin mukaan Blinken myös kehotti maailmaa kertomaan Venäjälle, että Mustanmeren käyttäminen kiristykseen riittää.

Ministeri myös vastasi Venäjän väitteisiin, että länsi on rajoittanut sen ruoka- ja lannoitevientiä.

Blinken sanoi, että EU:n ja Yhdysvaltojen asettamat Venäjän-vastaiset pakotteet eivät nimenomaan koske ruokaa ja lannoitteita.

Venäjä hakee vapaaehtoisia sotaan Kazakstanista isolla rahalla

Venäjä on alkanut mainostaa armeijaansa Kazakstanissa aggressiivisella kampanjalla, jossa luvataan lähes puolen miljoonan ruplan välitön maksu värvätyille.

Uutistoimisto Reutersin mukaan mainoksissa on Venäjän ja Kazakstanin liput sekä iskulause ”olkapää olkapäätä vasten”. Venäjä lupaa 495 000 Venäjän ruplan (4770 euroa) kertamaksun niille, jotka allekirjoittavat sopimuksen maan armeijan kanssa, sekä vähintään 190 000 ruplan (1830 euroa) kuukausipalkan ja julkistamattomia lisäetuja.

Mainokset johtavat verkkosivustolle, joka tarjoaa mahdollisille värvätyille mahdollisuuden liittyä Venäjän armeijaan Sahalinin alueella Venäjän Kaukoidässä. Sivuston omistaja on Sahalinin alueen paikallishallinnon perustama organisaatio.

Sotilaallisiin konflikteihin osallistuminen ulkomailla maksua vastaan on Kazakstanin lain mukaan laitonta.

Ukraina: Yli 10 000 siviiliä kuollut Venäjän hyökkäyssodassa

Ainakin 10 749 ukrainalaissiviiliä on kuollut Venäjän laajamittaisen hyökkäyssodan alkamisen jälkeen, kertoo Ukrainan yleisen syyttäjänviraston sotarikososaston johtaja Yurii Belousov Interfax Ukrainan haastattelussa.

Hänen mukaansa 499 kuolleista on lapsia.

Belousovin mukaan ainakin 15 599 siviiliä on haavoittunut. Heistä 1 900 on lapsia.

Belousovin mukaan yli 19 500 ukrainalaislasta on pakkosiirretty Venäjän alueelle vuoden 2022 helmikuusta lähtien.

Belousov uskoo, että kuolleiden todellinen määrä alkaa selvitä vasta sitten, kun Ukraina saa vapautettua miehitettyjä alueitaan.

– Uskon, että yksin Mariupolissa on kymmeniätuhansia kuolleita, Belousov kommentoi.

YK raportoi heinäkuussa, että se on vahvistanut yli 9 000 siviilin kuoleman. Heistä yli 500 oli lapsia. Todellisten uhrilukujen uskotaan olevan paljon korkeampia.

Vankilassa istuva Navalnyi odottaa saavansa ”stalinistisen” tuomion

Vangittu venäläinen oppositiopoliitikko Aleksei Navalnyi uskoo, että hänelle langetetaan jopa 18 vuoden ”stalinistinen” vankeusrangaistus perjantaina.

– Se tulee olemaan pitkä tuomio, 47-vuotias Navalnyi sanoi verkkosivuillaan Reutersin mukaan.

Syyttäjät ovat vaatineet 20 vuoden rangaistusta uusien syytteiden perusteella. Navalnyi sanoi, että rangaistuksen ankaruuden on tarkoitus tainnuttaa ja pelotella venäläisiä, mutta hän kehotti heitä olemaan alistumatta Kremlin ”roistojen ja varkaiden” alle.

Navalnyi istuu parhaillaan yli 11 vuoden vankeusrangaistusta. Tuomiot ovat tulleet muun muassa petoksesta ja oikeuden halventamisesta.

Hänet siirrettiin vuosi sitten korkeimman turvallisuustason rangaistuslaitokseen Melehovoon Vladimirin alueelle, joka sijaitsee noin 250 kilometriä Moskovasta itään.

Venäjä ilmoitti lisänneensä Norjan epäystävällisten maiden luetteloon

Uutistoimisto Interfax kertoo Telegramissa Venäjän hallinnon lisänneen Norjan epäystävällisten maiden listalle. Venäläisviranomaiset tiedottivat asiasta torstaina.

Novaja Gazetan mukaan Norja luokitellaan tekevän epäystävällisiä toimia Venäjän diplomaattisia missioita kohtaan. Listalle joutuminen rajoittaa esimerkiksi paikallisen väestön palkkaamista edustustoihin Venäjällä.

Norja karkotti 15 venäläisdiplomaattia huhtikuussa vakoilusta.

Esimerkiksi uutistoimisto Tass on kuitenkin uutisoinut jo viime vuonna Venäjän lisänneen Norjan epäystävällisten maiden listalle. Tämän listan vaikutukset ovat lähinnä taloudellisia.

Lue lisää Venäjän pitämästä epäystävällisten maiden listasta ja sen vaikutuksista täältä.

Venäjä määräsi Applen maksamaan sakkoja

Moskovalainen tuomioistuin määräsi torstaina 400 000 ruplan sakot yhdysvaltalaiselle teknologiajätille Applelle, koska se ei ollut poistanut ”virheellistä” tietoa liittyen ""sotilaalliseen erikoisoperaatioon” Ukrainassa.

Tassin mukaan kyseessä oli ensimmäinen kerta kuin Apple joutui maksamaan sakkoja tästä rikkeestä. Apple lopetti tuotteidensa myynnin Venäjällä Moskovan aloitettua hyökkäyssotansa Ukrainassa helmikuussa 2022.

Moskovalla on ollut ongelmia suurten teknologiayritysten kanssa, ja Ukrainan sota on vain eskaloinut tilannetta. Apple joutui alkuvuodesta maksamaan Venäjän monopolien vastaisen viraston määräämän 906 miljoonan ruplan sakon Applen sovelluskaupan ”epäreilusta kilpailuedusta”.

Aiheesta uutisoi Reuters."
916d7032-4378-4a21-80b5-53acae773fb5,http://iltalehti.fi/ulkomaat/a/916d7032-4378-4a21-80b5-53acae773fb5,2023-08-03T11:17:19+03:00,2023-08-03T11:17:19+03:00,Toteuttiko Ukraina röyhkeän puhelinoperaation Putinin värväystoimistoja vastaan? Asiantuntija: Jokainen tietää seuraukset,"Värväystoimistoja vastaan on hyökätty Venäjällä viime päivinä etenkin Molotovin cocktaileja käyttäen.

Venäjällä on tehty lukuisia iskuja värväystoimistoja vastaan muutaman viime päivän aikana.

Riippumaton venäläismedia Meduza kertoo, että heinäkuun 29. päivästä alkaen Venäjällä on tapahtunut ainakin 28 hyökkäystä värväystoimistoja vastaan.

Suurimmassa osassa hyökkäyksiä tekijät yrittivät sytyttää värväystoimistot tuleen polttopullojen avulla.

Leijonanosa iskuista tapahtui Moskovassa, Pietarissa ja Kazanissa. Podolskissa sama sotilastoimisto sytytettiin tuleen kahdesti.

Monissa tapauksissa epäillyt sanoivat Meduzan mukaan, että Venäjän turvallisuuspalvelu FSB:n upseereiksi esittäytyneet soittajat huijasivat heitä.

Valtion talutusnuorassa olevissa medioissa syypää löydettiin kuitenkin nopeasti: operaation toteutti Ukraina.

Monet ”huijatuista” sanoivat uskoneensa, että sytyttämällä armeijan rekisteröinti- ja värväystoimistoja tuleen he auttoivat saamaan kiinni todellisia rikollisia.

Iskut ovat laajimpia tuhotöitä värväystoimistoja vastaan ​​sen jälkeen, kun Venäjällä ilmoitettiin liikekannallepanosta syyskuussa 2022.

Asiantuntija: Selityksiä

Ulkopoliittisen instituutin vanhempi tutkija ja Venäjä-asiantuntija Jussi Lassila suhtautuu epäilevästi väitteisiin siitä, että Ukraina olisi värväystoimistoihin kohdistuneiden iskujen takana.

– Sitä ei voi täysin poissulkea, mutta haiskahtaa kuitenkin, että näin ei ole. Kaikilla on tiedossa, miten kovia rangaistuksia teoista saa.

Lassilan mukaan Venäjällä on annettu jopa 19 vuoden vankeustuomioita vastaavista iskuista.

Tutkija uskoo, että kysymys on ennemminkin venäläisten sisäisestä tyytymättömyydestä mahdollisuuteen vaikuttaa maansa nykymenoon.

Myös presidentti Vladimir Putinin viime viikolla allekirjoittamalla lakimuutoksella, jonka myötä kutsuntaikäisten yläraja nousee 27:stä 30:een, on luultavasti vaikutusta tilanteeseen. Samalla Putin myös korotti kutsuntaa vältteleville ja siitä kieltäytyville asetettavia rangaistuksia.

– Iskut liittyvät selkeästi sodanvastaiseen protestointiin. Ne lisääntyivät radikaalisti myös viime syksynä heti liikekannallepanon jälkeen, Lassila sanoo.

Hänen mukaansa on yllättävää, että niin moni iskujen tekijöistä on jäänyt kiinni ottaen huomioon kovat rangaistukset.

– Kun pehmeämpiä keinoja vaikuttaa yhteiskuntaan ei enää ole, jäljelle jäävät tällaiset epätoivoiset teot, Lassila summaa.

Venäjän oppositioon liitetty Mediazona-julkaisu arvioi, että sodan alkamisen jälkeen Venäjällä on hyökätty ainakin 113:ta sotilasrekisteri- ja värväystoimistoa vastaan eri puolilla maata."
a80f176f-0929-4a3d-af27-6e46c7889f6e,http://iltalehti.fi/jaakiekko/a/a80f176f-0929-4a3d-af27-6e46c7889f6e,2023-08-02T20:25:35+03:00,2023-08-02T20:25:35+03:00,Suomalaiskiekkoilija palaa Ukrainaan,"Suomalaispuolustaja Eetu Moksunen, 26, on tehnyt sopimuksen ukrainalaisen pääsarjajoukkue Kiova Capitalsin kanssa.

Seura tiedotti Moksusen hankinnasta Instagram-tilillään tiistaina.

Jos upotus ei näy, voit katsoa sen tästä.

Ruovedellä syntynyt Moksunen on pelannut Ukrainassa aiemminkin urallaan. Hän pelasi maan pääsarjassa kausina 2020–21 ja 2021–22.

Iltalehden tavoittama Moksunen ei halunnut kommentoida päätöstään palata Ukrainaan.

Viime kaudella Moksunen pelasi Puolan pääsarjassa ja Slovakian kakkostasolla. Hän on pelannut urallaan myös Hollannissa, Liettuassa ja Latviassa. Suomessa hän on pelannut muun muassa Lukon ja Pelicansin junioreissa.

Kiova Capitals on täysin uusi joukkue, joka on aloittamassa historiansa ensimmäisen kauden. Joukkueeseen on kiinnitetty Moksusen lisäksi vain ukrainalaisia pelaajia.

Venäläisten ja valkovenäläisten pelaajien pelaaminen Ukrainan pääsarjassa on kielletty.

Ukrainassa pelattiin viime kaudella sodasta huolimatta 30 kierroksen pääsarja kuuden joukkueen kesken. Kansainvälisen jääkiekkoliiton mukaan viime kauden ottelut pelattiin turvallisuusuhkien takia ilman yleisöä.

Tulevan kauden sarjaan on osallistumassa viisi joukkuetta. Kiovalaisia joukkueita on kaksi, ja loput joukkueet tulevat Harkovasta, Krementšukista ja H’ersonista.

Viime kauden ottelut pelattiin Kiovassa, Krementšukissa ja Kalušissa, joissa turvallisuustilanne mahdollisti pelaamisen."
0c264b78-4662-425e-b1d8-784848ae74df,http://iltalehti.fi/ulkomaat/a/0c264b78-4662-425e-b1d8-784848ae74df,2023-08-02T19:38:51+03:00,2023-08-02T19:38:51+03:00,NYT: Ukraina hylkäsi länsimaiset sotilastaktiikat,"Ukrainalaisjoukoilla on ollut ongelmia toteuttaa läntistä sotastrategiaa.

Ukrainan kauan odotettu vastahyökkäys ei ole sujunut aivan suunnitelmien mukaan niiden joukkojen osalta, joita Yhdysvallat ja sen liittolaiset ovat kouluttaneet ja aseistaneet.

New York Timesin (NYT) mukaan amerikkalaisilla aseilla varustetut joukot juuttuvat tiheisiin venäläisiin miinakenttiin, ja ovat tykistön ja helikopterien jatkuvan tulen alla.

Lehden mukaan Ukrainan armeijan komentajat ovat muuttaneet taktiikkaa, ja keskittyvät nyt Venäjän joukkojen kuluttamiseen tykistöllä nopean etenemisen sijaan.

Vaikka Ukrainan joukot ovat valloittaneet muutamia kyliä, ne eivät ole vielä saavuttaneet sellaisia ​​suuria voittoja, kuten Harkovan ja Hersonin vapautus viime vuonna.

NYT:n mukaan Ukrainan päätös muuttaa taktiikkaa herättää kysymyksiä ukrainalaisten lännessä saaman koulutuksen laadusta ja siitä, ovatko kymmenien miljardien dollarien arvoiset aseet sittenkään muuttaneet Ukrainan armeijan Nato-tasoiseksi.

Nopeita päätöksiä

NYT:n haastatteleman asiantuntijan mukaan vastahyökkäys itsessään ei ole epäonnistunut, vaan kestää vielä useita kuukausia.

Carnegie Endowment for International Peace -järjestön vanhempi tutkija Michael Kofman näkee, että ongelma oli epärealistisissa odotuksissa.

– Väistämättä ongelma oli siinä oletuksessa, että muutaman kuukauden harjoittelulla ukrainalaiset yksiköt voitaisiin muuttaa taistelemaan kuten amerikkalaiset joukot, hän sanoi.

Yhdysvallat toivoi ukrainalaisten osoittavan taistelukentällä, että amerikkalainen sodankäyntitapa on venäläistä lähestymistapaa parempi.

Amerikkalaiset opettivat ukrainalaisia ​​antamaan sotilaille valtuudet tehdä nopeita päätöksiä taistelukentällä ja käyttämään yhdistettyjä asetaktiikoita, eli panssari- ja tykistöjoukkojen, sekä jalkaväen synkronoituja hyökkäyksiä.

NYT:n tietojen mukaan lännen kouluttamat prikaatit kuitenkin kävivät läpi vain neljästä kuuteen viikkoa yhdistettyä aseharjoittelua, ja yksiköt tekivät useita virheitä vastahyökkäyksen alkaessa kesäkuussa.

Yhdysvaltain tiedustelun mukaan vastahyökkäyksen kahden ensimmäisen viikon aikana jopa 20 prosenttia Ukrainan rintamalle lähettämistä kehittyneistä aseista vaurioitui tai tuhoutui.

Aloitekyky Ukrainalla

Ukraina saattaa hyvinkin palata amerikkalaisen sodankäynnin pariin, jos se onnistuu murtamaan Venäjän puolustuksen, sotilasasiantuntijat uskovat.

Hyökkääminen on kuitenkin puolustamista vaikeampaa, kuten Venäjä sai kokea sodan alussa, kun se luopui alkuperäisistä suunnitelmistaan ​​valloittaa Kiova.

Entinen yhdysvaltalainen kenraali Philip Breedlove uskoo, että sodan aloitekyky on edelleen Ukrainalla.

– Ukrainalaiset ovat nyt tilanteessa, jossa he ymmärtävät, kuinka he haluavat käyttää joukkojaan. Ja alamme nähdä venäläisten liikkuvan taaksepäin, hän sanoi."
65574fc4-340a-4b43-9700-0a2cc061c625,http://iltalehti.fi/ulkomaat/a/65574fc4-340a-4b43-9700-0a2cc061c625,2023-08-02T17:37:02+03:00,2023-08-02T17:37:02+03:00,Puola ja Ukraina sanasodassa,"Ukraina kutsui Puolan suurlähettilään Bartosz Cichockin puhutteluun tiistaina Puolan presidentinkanslian korkean virkamiehen kommenttien vuoksi.

Maanantaina Puolan presidentinkansliasta vastaava valtiosihteeri ja kansainvälisen politiikan toimiston päällikkö Marcin Przydacz sanoi, että Ukraina on kiittämätön Puolan avusta.

Haastattelussa puolalaismedialle Przydacz sanoi, että EU:n pitäisi jatkaa tiettyjen ukrainalaistuotteiden vientirajoituksia, ja että puolalaisten maanviljelijöiden etujen puolustaminen on erittäin tärkeää.

Przydaczin mukaan Ukraina on saanut paljon tukea Puolalta ja sen pitäisi ”alkaa arvostaa sitä, mitä Puola tekee sen eteen.”

Puola on sodan alusta asti ollut Ukrainan tärkeimpiä ja uskollisimpia tukijoita. Sen kautta on virrannut Ukrainaan aseapua ja maa on vastaanottanut yli puolitoista miljoonaa ukrainalaispakolaista.

Ukrainan presidentinkanslia reagoi Przydaczin kommentteihin heti ja sanoi tiedotteessa, että lausunnot ukrainalaisten väitetystä kiittämättömyydestä eivät vastaa todellisuutta eivätkä sellaisenaan ole hyväksyttäviä.

– Ukrainalaiset suojelevat alueemme arvoja ja turvallisuutta, ja he tekevät sen myös Puolan ja koko vapaan maailman etujen mukaisesti, Ukrainan presidentinkanslian varajohtaja Andrii Sybiha sanoi ja lisäsi, että Ukrainan tukeminen ei ole hyväntekeväisyyttä, vaan sijoitus.

Myöhemmin tiistaina myös Puola ilmoitti kutsuneensa Ukrainan lähettilään puhutteluun asian vuoksi.

Ei ensimmäinen kerta

Tämä ei ole ensimmäinen kerta, kun Ukrainan läntinen liittolainen vihjaa, että Kiovan tulisi osoittaa enemmän kiitollisuutta.

Britannian ulkoministeri Ben Wallace herätti kohua heinäkuussa Vilnassa järjestetyssä Naton huippukokouksessa todettuaan, että Ukrainan pitäisi osoittaa enemmän kiitollisuutta saamastaan tuesta.

Wallace oli ohjeistanut kommentillaan Ukrainan presidentti Volodymyr Zelenskyia, joka oli ollut tyytymätön maan Nato-jäsenyyden etenemismahdollisuuksista.

– Pidämme siitä tai emme, joskus ihmiset haluavat nähdä hiukan kiitollisuutta, Wallace sanoi kohdistaen sanansa Ukrainalle.

Zelenskyi vastasi sanomalla, ettei hän ymmärrä, kuinka paljon muuta hän voisi tehdä kiittääkseen.

– Hän voi kirjoittaa minulle siitä, kuinka hän haluaa saada kiitoksen, jotta voimme ilmaista kiitollisuutemme, Zelenskyi sanoi."
dfcac583-5a6c-478b-94af-30bbdd4a4c6a,http://iltalehti.fi/ulkomaat/a/dfcac583-5a6c-478b-94af-30bbdd4a4c6a,2023-07-31T14:16:33+03:00,2023-07-31T14:16:33+03:00,Ukraina iski drooneilla paraatipaikalle Moskovassa – Venäjän televisio keskitti huomion ihan muualle,"Ukraina iski lennokilla Moskovan pilvenpiirtäjäkeskustaan varhain sunnuntaina. Venäjän tärkeimmät uutiskanavat eivät maininneet iskua uutislähetyksissään.

Venäjän television ykköskanava jätti Moskovan pilvenpiirtäjäkaupunginosaan tehdyn lennokki-iskun kokonaan huomioimatta sunnuntaiaamun pääuutislähetyksissään.

Aamun pääaihe oli sen sijaan Venäjän laivastopäivän kunniaksi järjestetty paraati Pietarissa, johon osallistui presidentti Vladimir Putin.

Rossija 1 -televisiokanava omisti aamun uutislähetyksensä niin ikään Pietarin laivastoparaatille sekä Putin keskustelulle toimittajien kanssa Venäjän ja Afrikan maiden väliseen huippukokoukseen liittyen.

NTV jatkoi samojen pääaiheiden parissa sekä kiinnitti huomiota Venäjän eri alueilla meneillään oleviin luonnonkatastrofeihin.

Sama linja jatkui maanantaiaamun uutislähetyksissä. Kaikilla kolmella kanavalla pääaiheet käsittelivät sotatapahtumia rintamalla. Rossija 1 -kanavalla palattiin Taganrogin venäläiskaupunkiin tehtyyn raketti-iskuun, mutta Moskovan hyökkäystä ei mainittu sanallakaan.

Moskovan pormestari Sergei Sobjanin kirjoitti hyökkäyksestä Telegram-kanavallaan. Valtiollinen uutistoimisto TASS puolestaan huomioi tapahtuneen uutissähkeessä, jossa kerrottiin yhden ihmisen loukkaantuneen. Myös venäläiset sanomalehdet sekä Telegram-uutiskanavat uutisoivat asiasta.

Televisio on kuitenkin useimpien venäläisten tärkein uutislähde

Viime aikoina Moskovaan ja sen ympäristöön on kohdistunut lukuisia lennokki-iskuja. Pelkästään viime viikon aikana Venäjän viranomaisten ilmoituksen Moskovaan iskettiin kolmesti.

Venäläisiä televisiokanavia on kehotettu välttämään aihetta uutislähetyksissään."
53e3a937-7291-4fcf-ace3-e6c5ed42964f,http://iltalehti.fi/ulkomaat/a/53e3a937-7291-4fcf-ace3-e6c5ed42964f,2023-07-31T11:22:06+03:00,2023-07-31T11:22:06+03:00,Video: Ukraina on kehittänyt oman miehittämättömän aseen Mustallemerelle,"Drooniveneitä käytettiin esimerkiksi iskussa Kertšinsalmen sillalle.

Vailla kunnollista laivastoa, Ukraina toivoo pystyvänsä toteuttamaan yhä enemmän ja tehokkaampia operaatioita Mustallamerellä uusilla drooniveneillään.

CNN pääsi tutustumaan Ukrainan itse kehittämien ja rakentamien drooniveneiden uusimpaan malliin. Miehittämätön vene painaa 1000 kiloa, pystyy kantamaan 300 kiloa räjähteitä ja sen kantama on 800 kilometriä. Laitteen huippunopeus on 80 kilometriä tunnissa.

Ukrainalaislähteet varmistavat CNN:lle, että drooniveneitä käytettiin esimerkiksi heinäkuun iskussa Kertšinsalmen sillalle, joka on Venäjän näkökulmasta elintärkeä huoltoreitti Krimille. Drooniveneillä halutaan myös iskeä myös Venäjän laivastoon Mustallamerellä, koska se on vastuussa merkittävästä osasta Venäjän toteuttamista ohjusiskuista.

CNN:n lähteiden mukaan drooniveneillä toteutettiin isku ohjusfregatti Admiral Makaroviin, joka on ollut Venäjän Mustanmeren laivaston lippualus ohjusristeilijä Moskvan upotuksen jälkeen. Vaikka fregatti ei uponnut iskusta, ukrainalaiset ovat toiveikkaita drooniveneiden iskukyvystä.

Video löytyy jutun alusta."
745b84ca-4227-4cd0-aefe-4f086f5a7bf6,http://iltalehti.fi/ulkomaat/a/745b84ca-4227-4cd0-aefe-4f086f5a7bf6,2023-07-31T10:35:51+03:00,2023-07-31T10:35:51+03:00,Miksi Ukraina pommittaa Venäjää drooneilla? Tässä syy,"Droonihyökkäyksiä on näkynyt kiihtyvässä määrin Venäjän kamaralla ja sen miehitetyillä alueilla Ukrainassa viimeisinä viikkoina. Iskujen takana uskottu Ukraina haluaakin ajaa sotaa lähemmäksi tavallisten venäläisten arkea.

Ukraina on onnistunut drooneilla muun muassa räjäyttämään Venäjän ammusvarastoja Krimillä. Sunnuntain vastaisena yönä lennokkihyökkäyksen kohteeksi joutui Moskovan alueen toimistorakennukset.

Ukraina ei ole ottanut täyttä vastuuta kaikista drooni-hyökkäyksistään. Ukrainan ilmavoimien tiedottaja Juri Ihnat kuitenkin kommentoi sunnuntaina venäläisten nyt näkevän Ukrainan sodan seuraukset.

– Kaikki ihmiset, jotka ajattelevat, että sota ""ei koske heitä"" – se koskettaa jo heitä, tiedottaja sanoi toimittajille.

Washington Postin artikkelin mukaan Ukrainassa koulutettiin yli 10 000 droonin ohjaajaa viime vuonna ja 10 000 ohjaajaa koulutetaan lisää seuraavan puolen vuoden aikana. Vaikka droonit kulkevat pitkälti tekoälyllä, ihmisiä tarvitaan kohteiden valitsemisessa.

”Punaiset viivat eivät ole ehdottomia”

Kansainvälisen politiikan professori Tuomas Forsberg Helsingin yliopistosta kertoo drooni-iskujen kertovan Ukrainan rohkeudesta käydä sotaa Venäjän maaperällä.

– Venäjä on jatkanut omaa sodankäyntiään, ja on huomattu, että nämä punaiset viivat eivät ole niin ehdottomia.

Forsbergin mukaan Ukraina on huomannut, että Venäjän on vaikea puolustautua näiltä drooni-hyökkäyksiltä. Iskuilla on selkeä tavoite tuoda sota venäläisten arkeen.

– Kun drooneja on lentänyt rikkaiden alueella Venäjällä, se on muistutus siitä, että hekään eivät ole sodasta ulkona.

– Toki se riippuu iskuista. Sotilaallisilla kohteilla, kuten esimerkiksi varastoilla, pyritään heikentämään venäläisten kykyä käydä sotaa, Forsberg huomauttaa.

Ukrainan sodassa drooneja on käytetty runsaasti eri tarkoituksiin sodankäynnin välineenä. Forsberg sanoo sodan olevan ensimmäinen, jossa lennokkien käyttö on ollut laajamittaista molemmin puolin.

– Ne ovat suhteellisen edullisia, vaikka niitä torjutaan. Ne eivät ole miehitettyjä, joten ei tule ihmisuhreja hyökkääjälle.

Droonien etuna on myös suhteellisen pitkä toimintasäde. Esimerkiksi Ukrainan lähimmältä rajalta on Moskovan alueelle matkaa yli 350 kilometriä.

Forsbergin mielestä sodassa ilmaherruuden ylläpitäminen hävittäjillä ja helikoptereilla on vähentynyt droonien ansiosta. Tulevaisuudessa drooneja tullaan näkemään entistä enemmän sodankäynnissä niiden kustannushyötytehokkuuden takia."
42ff3df4-9801-4eb2-b69e-5c233846d8e5,http://iltalehti.fi/ulkomaat/a/42ff3df4-9801-4eb2-b69e-5c233846d8e5,2023-07-30T12:00:22+03:00,2023-07-30T12:00:22+03:00,Ukraina iski Moskovaan lennokeilla – Ministeriön rakennus vaurioitui,"Venäjän mukaan Ukraina yritti vastaavaa iskua jo aiemmin tällä viikolla.

Ukraina teki varhain sunnuntaina lennokki-iskun Moskovaan, kertovat uutistoimistot AFP ja Reuters.

Venäjän puolustusministeriön mukaan Moskovaan iskettiin kolmella lennokilla, joista ilmapuolustusjärjestelmät tuhosivat yhden.

Ministeriön mukaan kaksi muuta lennokkia tukahdutettiin elektronisella sodankäynnillä, ja lennokit putosivat hallinnan menetettyään Moskovan kansainvälisen liikekeskuksen alueelle.

Muun muassa riippumaton valkovenäläismedia Nexta julkaisi sunnuntai-aamuna videon lennokki-iskun väitetysti aiheuttamasta räjähdyksestä.

Moskovan pormestari Sergei Sobjanin kertoi myöhemmin, että lennokki-iskussa vahingoittui kaksi toimistorakennusta.

– Ukrainan lennokit hyökkäsivät tänä yönä. Kaupungin kahden toimistotornin julkisivut vaurioituivat hieman, Sobjanin kirjoitti Telegram-viestissään.

Alkuun pormestari kertoi, ettei iskussa loukkaantunut ketään. Myöhemmin Venäjän valtionalainen uutistoimisto Tass kuitenkin kertoi yhden ihmisen loukkaantuneen iskussa.

Isku tapahtui läntisen Moskovan alueella, jossa sijaitsee runsaasti toimistorakennuksia. Mediatietojen mukaan iskussa vaurioituneessa rakennuksessa sijaitsisi ainakin maan viestintäministeriön sekä kauppa- ja teollisuusministeriön toimistotiloja.

Venäjän valtiollisen uutistoimisto Tassin mukaan Moskovan Vnukovon kansainvälinen lentokenttä suljettiin liikenteeltä varhain sunnuntaina lennokki-iskun vuoksi.

– Pääkaupungin Vnukovon lentokenttä on suljettu lähteviltä ja saapuvilta lennoilta. Lennot ohjataan muille lentokentille, Tass kertoi viitaten Venäjän ilmailupalvelun ilmoitukseen kentän sulkemisesta.

Lentokentän kerrottiin jatkaneen toimintaansa normaalisti noin tunnin kuluttua sen sulkemisesta.

Useita iskuja Moskovaan

Venäjän puolustusministeriön mukaan sunnuntaiaamun iskussa oli kysymys ”terroristihyökkäyksen yrityksestä”. Venäjä myös kertoo Ukrainan pyrkineen suorittamaan vastaavan iskun jo aiemmin tällä viikolla, varhain maanantaiaamuna. Tuolloin isku onnistuttiin kuitenkin Venäjän mukaan torjumaan.

Venäjän pääkaupunki Moskova ja sen ympäristö ovat yleisesti ottaen olleet harvoin iskujen kohteena Ukrainan sodan aikana. Viime aikoina Moskovaan on kuitenkin kohdistunut lukuisia lennokki-iskuja Ukrainan viikkoja kestäneen vastahyökkäyksen aikana.

Esimerkiksi aiemmin heinäkuussa Venäjä kertoi pudottaneensa viisi ukrainalaista lennokkia, jotka häiritsivät Moskovan Vnukovon kansainvälisen lentokentän toimintaa.

Venäjän ulkoministeriö on syyttänyt iskuista Yhdysvaltojen ja sen Nato-liittolaisten Ukrainalle antamaa apua."
ec667b0b-2d34-4788-9254-56b4fe3efecc,http://iltalehti.fi/ulkomaat/a/ec667b0b-2d34-4788-9254-56b4fe3efecc,2023-07-27T22:22:07+03:00,2023-07-27T22:22:07+03:00,Ukraina aloitti merkittävän hyökkäyksen Zaporižžjassa – Onko ”varsinainen vastahyökkäys” vihdoin käynnistynyt?,"Yhdysvaltalainen ajatushautomo Institute for the Study of War (ISW) kertoo Ukrainan tällä viikolla aloittaneen merkittävän koneellisen vastahyökkäyksen Orikhivissa, Länsi-Zaporižžjan alueella.

Myös Ukrainan presidentti Volodymyr Zelenskyi kertoi keskiviikkoiltana julkaistussa videoviestissään Ukrainan joukkojen saavuttaneen alueella ”erittäin hyviä tuloksia”.

Jonkinlaista kehitystä Orikhivin alueella vaikuttaakin tosiaan viime päivinä tapahtuneen, arvioi sotatieteiden dosentti Ilmari Käihkö Iltalehdelle.

– Ukrainan on tiedetty käyneen strategiseen vastahyökkäykseen kesäkuun alusta lähtien, mutta tähän asti se ei ole kuitenkaan käyttänyt kaikkia näitä joukkoja, jotka tiedämme heillä olevan vastahyökkäystä varten, hän kertoo.

– Eli kysymysmerkki on ollut se, että milloin Ukraina sitten pistää näitä vielä reservissä olevia joukkojaan peliin.

Keskiviikkona tihkuneiden tietojen mukaan ainakin osa uusista joukoista olisi nyt otettu Zaporižžjassa käyttöön länsimaisella kalustolla varustettuna. Tietojen mukaan paikalla olisi ainakin 9 länsikoulutettua, sekä 3 Ukrainan kouluttamaa prikaatia.

Käihkön mukaan on mahdollista, että Ukraina pyrkii nyt yrittämään hyökkäystä entistä isommin, koska pienemmillä resursseilla ei tähänastisessa vastahyökkäyksessä olla saatu haluttuja tuloksia.

– Tätä on tulkittu siten, että nyt tämä varsinainen vastahyökkäys alkaa. Aikaisemmin Ukraina on yrittänyt pehmittää Venäjän joukkoja ja yrittänyt etsiä heikkoja kohtia sieltä pitkästä rintamalinjasta, tutkija avaa.

Miksi Orikhivin suunta?

Juuri Orikhivin suunta saattaakin nyt Käihkön mukaan Ukrainalle kannattaa, sillä alueella Venäjää palvelevan, 58. armeijakunnan komentajan tiedetään hiljalleen vaihtuneen, edellisen kritisoitua Venäjän sodanjohtoa.

– Ehkä tämä on yksi sellainen syy, minkä takia Ukraina on lähtenyt hyökkäämään. Ja toisaalta jos sitten tämä kritiikki – jota edellinen komentaja on siellä esittänyt – pitää paikkansa, niin sehän voisi viitata siihen, että siellä venäläiset joukot ovat heikommassa kunnossa, ja siksi Ukrainalle olisi tällainen etenemisen mahdollisuus.

Käihkö kuitenkin muistuttaa hyökkäyksessä olevan myös omat riskinsä, eikä tappioista tai saavutuksista alueella ole vielä saatu tietoa.

Yleensäkin tietoa on tähän asti saatu vain erinäisistä venäläislähteistä.

– Yksi yhteinen viesti on ollut se, että Ukraina on edennyt noin kaksi ja puoli kilometriä.

– Mutta mistä on tullut erilaisia viestejä, on että onko Ukraina sitten näitä alueita saanut haltuunsa. On myös tullut viestejä, että juuri kahden ja puolen kilometrin kohdalla venäläiset ovat lyöneet ukrainalaisia takaisin.

Asiantuntija katsookin tilanteen alueella olevan yhä yleisesti ottaen epäselvä.

– Todennäköisesti kestää useita päiviä tai useampia viikkoja, että tiedetään, mitä tässä nyt tapahtuu, hän sanoo.

– Ei tässä välttämättä nyt älyttömän nopeita muutoksia rintamassa tapahdu. Eli siinä mielessä kärsivällisyyteen on edelleen syytä.

Sodan jatko?

Eteläisen rintaman ohella taisteluita on Käihkön mukaan yhä käyty pohjoisessa, jossa Venäjä jatkaa puskemistaan ja Ukrainan joukkojen sitomista alueelle. Samoin myös Bah’mutin suunnalla käydään yhä taisteluita.

Käihkön mukaan näillä alueilla kyseessä ovat kuitenkin olleet nimenomaan kulutukseen tähtäävät taistelut, eikä kumpikaan osapuoli ole juuri saanut merkittäviä saavutuksia.

Kokonaisuudessaan asiantuntija kuvaisikin Ukrainan kesäkuussa aloittaman vastahyökkäyksen tähänastisia onnistumisia vaatimattomiksi.

– Ne eivät ole olleet mitä on odotettu, joskin sitten nämä odotukset ovat myös ehkä olleet kohtuuttoman suuria, hän pohtii.

Sota Ukrainassa lienee kuitenkin asiantuntijan mukaan kiihtymään päin tulevina kuukausina - Ukrainan on pakko yrittää aiempaa kovemmin suunnalla tai toisella.

– Ukrainan ongelma on se, että syksy tulee vastaan, ja jo ehkä parin kuukauden kuluttua säätilanne on erilainen. Silloin ei ole enää niin hyvä hyökätä, Käihkö arvioi.

Varteenotettavia johtopäätöksiä vastahyökkäyksen onnistumisesta ja sodan tulevaisuudesta kannattanee Käihkön mukaan alkaa vetämään vasta elokuun lopulla. Tuolloin myös sodan alkamisesta on kulunut noin puolitoista vuotta.

– Suurella todennäköisyydellä sota jatkuu ensi vuoteen. Ukraina onnistuu joitain alueita vapauttamaan, mutta ei kuitenkaan pysty pysty palauttamaan vuoden 1991 rajojaan, Käihkön torstaina antama ennustus kuuluu."
c8a510e6-da4e-4211-96bc-f0ec6049046f,http://iltalehti.fi/ulkomaat/a/c8a510e6-da4e-4211-96bc-f0ec6049046f,2023-07-27T10:51:10+03:00,2023-07-27T10:51:10+03:00,Ukraina iski Venäjän tukikohtaan Krimillä – Arvio: jopa 100 ajoneuvoa saattoi tuhoutua,"Ukraina saattoi onnistua kymmenien venäläisajoneuvojen tuhoamisessa Krimillä.

Ukraina näyttää tehneen onnistuneen ohjusiskun Venäjän tukikohtaan Krimin pohjoisosassa. Asiasta kertoo Forbes-lehden sotatoimittaja David Axe, jonka tiedot perustuvat venäläislähteisiin.

Ukrainan eteläosassa taistelevat venäläisjoukot ovat lähettäneet vaurioituneita tai vioittuneita ajoneuvojaan korjattavaksi Džankoin kaupungin kupeessa sijaitsevaan Novostepneen.

Maanantaina Novostepnen tukikohdan parkkialueella, jonne autoja oli siirretty suureen sumppuun, tapahtui räjähdys.

Ukrainan kerrotaan iskeneen brittiläisillä Storm Shadow -risteilyohjuksilla, jotka laukaistiin Ukrainan ilmavoimien Suhoi Su-24 -hävittäjästä.

Suosittua Telegram-kanavaa Rybar-nimen takaa pyörittävä Mihail Zvintšuk väittää, että Ukraina olisi laukaissut alueelle neljä Storm Shadow -ohjusta, joista kolme olisi kohdistunut ammusvarastoon ja yksi ajoneuvosumppuun Novostepnessä.

– Valitettavasti kaikki neljä ohjusta osuivat kohteisiinsa, hän kirjoittaa.

Axen mukaan ei ole täsmällistä tietoa siitä, kuinka monta ajoneuvoa räjähdyspaikalla oli iskuhetkellä. Varmaa tietoa ei ole siitäkään, kuinka monta ajoneuvoa tuhoutui.

Parhaassa tapauksessa Ukraina saattoi Axen arvion mukaan tuhota jopa sata ajoneuvoa tai enemmän. Tämä vastaisi liki yhtä suurta tuhoa kuin mitä Ukrainan asevoimat on Venäjän ajoneuvoille kyennyt koko vastahyökkäyksensä aikana aiheuttamaan.

Pelkoa ja paniikkia

Heikompikin lopputulos, eli vähäinen määrä tuhottuja ajoneuvoja, kääntyy lopulta Ukrainalle eduksi. Axe huomauttaa, että isku Venäjän tukikohtaan pakottaa venäläiset hajauttamaan logistista infrastruktuuriaan Etelä-Ukrainassa.

Tämä aiheuttaa häiriöitä venäläisten ajoneuvojen huollolle ja korjaukselle. Jos ei muuta, korjaustyöt vähintään hidastuvat.

– Joka tapauksessa isku on pahaenteinen merkki venäläisille, Axe kirjoittaa.

– Yksikään parkkialue ei ole turvassa, eivät edes ilmatorjuntayksiköiden piirissä olevat kohteet. Häiveominaisuudella varustetut risteilyohjukset, jotka voivat lentää liki 250 kilometriä, ovat osoittautuneet äärimmäisen hankaliksi torjua.

Novostepne sijaitsee runsaan 140 kilometrin päässä etulinjasta, mikä ei riitä alkuunkaan Storm Shadow -ohjuksia vastaan. Niiden kantomatka on parhaimmillaan pitkälti yli 500 kilometriä.

Jo aiemmin sodan aikana Venäjä on siirtänyt muun muassa varastorakennuksiaan kauemmaksi etulinjasta Ukrainan ohjusiskujen pelossa. Venäjän pelolle ja paniikille ei näytä olevan loppua tiedossa.

Axen mukaan Ukrainan ilmavoimilla on vielä kymmeniä Su-24-hävittäjiä käytössään ja tarpeeksi Storm Shadow -ohjuksia jatkaa iskuja Venäjän tukikohtiin ja varastoihin niin Krimillä kuin muilla miehitetyillä alueilla."
c4c9ef0f-8661-43ac-b748-2801cac3bc3b,http://iltalehti.fi/ulkomaat/a/c4c9ef0f-8661-43ac-b748-2801cac3bc3b,2023-07-26T22:31:52+03:00,2023-07-26T22:31:52+03:00,Venäjällä leviää outo propagandavideo – ”Nato tulee kotiisi”,"Venäjän propagandakoneisto kuvasi videon, jossa sotilaat takavarikoivat saksalaisperheen omaisuuden lähetettäväksi Ukrainaan.

Venäjän propagandakoneisto levittää videota, jonka väitetään olevan saksalainen poliittinen mainos. Videolle saksalaisperheen omaisuus takavarikoidaan lähetettäväksi Ukrainaan.

Saksaksi kuvatulla videolla sotilaat koputtavat saksalaisperheen ovelle. Kotiväki on juuri katsomassa liittokansleri Olaf Scholzin tunteikasta puhetta Ukrainan auttamisesta.

Saksalaiset sotilaat marssivat asuntoon sisään, takavarikoivat perheen omaisuuden ja jopa rikkovat lapsen säästöpossun. Lopuksi he ripustavat seinälle Ukrainan presidentti Volodymyr Zelenskyin muotokuvan jossa lukee ”Heil Zelenskyi”.

Videon lopputeksteissä kerrotaan Saksan käyttäneen 22 miljardia euroa Ukrainan auttamiseen. ”Jos maasi on Natossa, ole valmis siihen, että Nato tulee kotiisi.”

Videota levittävät venäläiset propagandistit, sotabloggarit ja tiedotusvälineet väittävät virheellisesti videon olevan Vaihtoehto Saksalle -puolueen (AfD) mainos.

AfD on kansalliskonservatiivinen puolue, jossa on äärioikeistolaisia aineksia.

Video esitettiin Venäjän valtion ykköskanavalla, jonka juontaja kertoi videon tekijöiden olevan AfD:n jäseniä.

Yhdysvaltain kongressin rahoittaman Radio Libertyn faktantarkistajat selvittivät kasvoanalyysin avulla näyttelijöiden olevan venäläisiä, ja videon uskotaan olevan kuvattu Venäjällä.

Faktantarkistajat epäilevät videon olevan Russia Today -kanavan käsialaa.

Asiasta uutisoi venäläinen riippumaton uutissivusto Meduza.

Jos alla oleva videoupotus ei näy, video löytyy myös täältä."
a6f2c96e-a5d1-4b4b-8c6b-601d9e77c587,http://iltalehti.fi/ulkomaat/a/a6f2c96e-a5d1-4b4b-8c6b-601d9e77c587,2023-07-24T23:28:38+03:00,2023-07-24T23:28:38+03:00,"Ukrainan sota, päivä 516: Venäjä jatkoi ohjusiskuja Odessaan, Ukraina ampui drooneja Moskovaan ja Krimille","RIA Novosti: Krimin silta suljettu autoliikenteeltä

Autoliikenne Krimin niemimaan Venäjään yhdistävällä Kertšinsalmen sillalla on suljettu ”jo neljännen kerran vuorokauden aikana”, uutisoi Venäjän valtiollinen uutistoimisto RIA Novosti.

Sillan kerrotaan olevan suljettu autoliikenteeltä ”väliaikaisesti”. Tarkempaa syytä ei kerrota.

Ukraina iski sillalle viime viikolla vedenalaisilla drooneille, jolloin ainakin yksi sillan kaistoista romahti veteen.

Kiina lähettää Venäjälle salaa sotilasvarusteita ”kokonaisen armeijan tarpeisiin”

Toimitettu tavara ei koostu aseista vaan niin sanottuja kaksikäyttötuotteista.

Kaksikäyttötuotteilla tarkoitetaan hyödykkeitä jotka soveltuvat normaalin siviilikäytön lisäksi myös sotilaallisiin tarkoituksiin tai joukkotuhoaseiden kehittämiseen.

Venäjä on ostanut Kiinasta satojatuhansia kypäriä ja suojaliivejä. Lisäksi Venäjälle on toimitettu kiinalaisia lennokkeja sekä lämpökameroita.

Verkkolehti Politico sanoi toimitusten olevan ”Kiinan kokoinen porsaanreikä lännen pyrkimyksissä hidastaa Putinin sotakoneistoa”.

Kiina on samaan aikaan vähentänyt jyrkästi sotilasvarusteiden vientiään Ukrainaan.

Maliar: Ukraina vapauttanut pienen alueen Bah’mutissa

Ukraina on onnistunut vapauttamaan pienen alueen Bah’mutin läheisyydestä, maan varapuolustusministeri Hanna Maliar ilmoittaa.

Tuoreimmassa tilannekatsauksessaan Maliar selvittää, että Ukrainan joukot ovat keskittyneet pääasiallisesti Kupjanskin, Lymanin, Bah’mutin, Avdijivkan ja Karjinkan akselille.

Maliarin mukaan venäläiset hyökkäävät usealla rintamalla ja yrittävät syöstä Ukrainan joukot asemista. Ukrainan joukot ovat toistaiseksi kuitenkin pitäneet pintansa.

– Viime viikolla Bah’mutissa teimme onnistuneen hyökkäyksen eteläiselle sivustalle ja nyt joukkomme jatkavat etenemistä siellä vähitellen mutta luottavaisesti, hän kertoo.

Maliarin mukaan Ukrainan joukot ovat vapauttaneet viikon sisällä neljän neliökilometrin kokoisen maakaistaleen.

Kaiken kaikkiaan vastahyökkäyksessä on vapautettu 35 neliökilometrin kokoinen alue Bah’mutin ympäristöstä.

Ukrainan varapuolustusministeri Hanna Maliar kertoo Ukrainan edenneen Bah’mutin alueella.

Lähde: Ukraina toteutti Moskovan drooni-iskut

Lähde Ukrainan puolustusvoimissa kertoo uutistoimisto AFP:lle, että maanantainen drooni-isku Moskovaan oli Ukrainan ”erikoisoperaatio”.

– Tämänpäiväinen drooni-isku Moskovaan oli GUR:n operaatio, lähde sanoi.

GUR viittaa Ukrainan sotilastiedusteluun.

Medvedev: Venäjän pitää iskeä ""epätyypillisiin” kohteisiin

Uhkaavista lausunnoistaan tunnetuksi tullut Venäjän ex-presidentti ja turvallisuusneuvoston varapuheenjohtaja Dmitri Medvedev on julkaissut Telegramissa uuden tekstin, jossa hän ottaa kantaa sotaan.

Medvedev kirjoittaa, että Venäjän pitää nyt iskeä ”epätyypillisiin” kohteisiin. Tällaiset kohteet olisivat Medvedevin mukaan muuta kuin ”varastot, energiainfrastruktuuri tai öljyvarastot”.

– On muita paikkoja, joissa meitä ei odoteta. Ja joissa vaikutus on erittäin merkittävä.

Medvedev sanoo myös, että Ukrainan vastahyökkäys olisi epäonnistunut, minkä takia Ukraina iskisi nyt ”siviilikohteisiin”.

Venäjä on sodan aikana iskenyt lukuisiin siviilikohteisiin kuten sairaaloihin Ukrainassa, vaikka se tämän kiistääkin. Kahteen rakennukseen Moskovassa osui maanantaina drooni-isku.

Medvedev katsoo, että Venäjän tulisi iskeä ”epätyypillisiin” kohteisiin.

Isku Venäjän ammusvarastoon Krimillä

Venäjän ammusvarastoon Krimillä on kohdistunut drooni-isku varhain maanantaina, Venäjän alueelle nimittämä nukkehallinto ilmoittaa.

Nukkehallinnon johtaja Sergei Aksjonov väittää, että Venäjän ilmatorjunta- ja häirintäjärjestelmät saivat pysäytettyä kaikkiaan yksitoista droonia.

Aksjonov väittää lisäksi, että asuinrakennus olisi kärsinyt iskuissa vaurioita. Hänen mukaansa iskuista ei aiheutunut henkilövahinkoja, mutta asukkaat viiden kilometrin säteellä iskupaikasta määrättiin evakuoitaviksi.

Uutistoimisto Reutersin mukaan on epäselvää, aiheutuivatko ammusvaraston vauriot onnistuneesta iskusta vai tuhoutuneen droonin osumisesta.

Kyseessä oli toinen drooni-isku Krimille kolmen päivän sisään. Lauantaina drooni-isku aiheutti räjähdyksen Krimin keskiosassa sijaitsevassa ammusvarastossa.

Venäjä syytti Ukrainaa ”terroristisesta” hyökkäyksestä Moskovaan

Venäjä puolustusministeriö syytti maanantaina Ukrainaa ”terroristisesta” dronehyökkäyksestä Moskovaan. Aiemmin Moskovan pormestari kertoi, että kahteen rakennukseen oli osuttu.

Ei ole selvää, olivatko dronet osuneet kohteisiinsa, vai olivatko osumat dronejen alas ampumisen seurausta. Venäjän valtiollisten uutistoimistojen mukaan dronejen jäänteitä löytyi läheltä Komsomolskii prospektia, joka kulkee keskeisillä alueilla Moskovassa. Tietojen kerrottiin olevan peräisin pelastuspalveluilta. Matkaa Venäjän puolustusministeriölle on vain muutama kilometri.

Venäjän FSB väitti: Viljalaivasta löytyi räjähteiden jäänteitä

Venäjän turvallisuuspalvelu FSB:n mukaan se olisi löytänyt räjähteiden jäänteitä laivasta, joka oli ollut matkalla Turkista Venäjällä sijaitsevan Donin Rostovin kaupunkiin. Laivan oli tarkoitus noutaa Venäjältä viljaa. Asiasta kertoo Reuters.

FSB:n mukaan laiva oli ollut ankkurissa Kiliian satamassa toukokuussa, ja väittää, että sitä olisi mahdollisesti käytetty räjähteiden kuljettamiseen Ukrainaan. Väitteiden mukaan laivan nimi olisi myöhemmin vaihdettu, samoin kuin sen henkilöstö.

– Näyttää siltä, että ulkomaista siviililaivaa on ehkä käytetty räjähteiden viemiseen Ukrainaan, FSB sanoo.

Reuters ei ole pystynyt riippumattomasti varmentamaan FSB:n väitteitä. Viikkoa aiemmin Venäjä ilmoitti vetäytyvänsä Mustanmeren viljasopimuksesta.

Venäjä: Ukrainan droonit iskivät Moskovaan – Puolustusministeriön lähellä sijaitseva tie suljettiin

Kahteen asuttamattomaan rakennukseen Moskovassa tehtiin drooni-iskuja varhain maanantaina, Moskovan pormestari Sergei Sobjanin väittää Telegramissa. Asiasta uutisoi Reuters.

Venäjän puolustusministeriö syyttää Ukrainaa ”terroristisesta” hyökkäyksestä Moskovaan. Lähde Ukrainan puolustusvoimissa vahvistaa uutistoimisto AFP:lle, että maanantainen drooni-isku Moskovaan oli Ukrainan ”erikoisoperaatio”.

– Tämänpäiväinen drooni-isku Moskovaan oli (Ukrainan sotilastiedustelu) GUR:n operaatio, lähde sanoi.

Sobjanin mukaan iskuista ei seurannut henkilövahinkoja tai vakavia vaurioita.

Venäläisten uutistoimistojen mukaan droonien osia on löydetty Moskovan keskustasta noin kahden kilometrin päästä Venäjän puolustusministeriön päärakennuksesta.

Venäläismedioiden mukaan puolustusministeriön rakennuksien lähellä sijaitseva Komsomolskaja-katu on ollut suljettuna.

Reutersin haastattelema silminnäkijä oli kuullut kaksi räjähdystä ennen tietoja droonien osien löytymisestä.

Zelenskyi: Nato–Ukraina-neuvosto kokoontuu keskiviikkona

Ukrainan presidentti Volodymyr Zelenskyi kertoo päivittäisessä videokatsauksessaan, että Nato–Ukraina-neuvosto kokoontuu keskiviikkona.

Zelenskyi kiittää videolla Naton pääsihteeriä Jens Stoltenbergia.

– Kiitän Naton pääsihteeri Jens Stoltenbergia Nato-Ukraina-neuvoston ripeästä koolle kutsumisesta, Zelenskyi sanoo.

Zelenskyi kertoi lauantaina pyytäneensä neuvoston koolle kutsumista Venäjän vetäydyttyä Mustanmeren viljasopimuksesta.

Ukrainan puolustusministeri: Ukraina voisi liittyä Natoon ensi vuonna

Ukrainan puolustusministeri Oleksii Reznikov pitää ensi vuoden Naton huippukokousta mahdollisena ajankohtana Ukrainan liittymiselle sotilasliittoon. Asiasta kertoo CNN.

Reznikov huomioi, että Ukraina voi liittyä Natoon vasta sodan päätyttyä.

Naton jäsenmaat kokoustavat ensi vuoden heinäkuussa Washingtonissä. Reznikovilta kysyttiin, uskooko hän sodan olevan ohi kesään mennessä.

– Kyllä. Me voitamme tämän sodan, Reznikov vastasi.

Ukrainalle ei ole annettu Natosta selkeää aikaikkunaa mahdolliselle jäsenyydelle. Yhdysvaltain presidentti Joe Biden on kommentoinut, että Ukrainalla on tekemistä vielä esimerkiksi demokratian suhteen ennen kuin Naton ovet aukeaisivat.

Bidenin hallinto ei ole halunnut sitoutua siihen, että Ukraina otettaisiin Naton jäseneksi välittömästi sodan päätyttyä. Reznikov ei ilmaissut huoltaan Bidenin hallinnon kannasta.

– Mielestäni se ei ole välttämätöntä. Ukrainalla on virtaviivaistettu liittymisprosessi ja sillä välin se jatkaa työtään tarvittavien uudistusten parissa, Reznikov sanoo CNN:lle.

Reznikovin mukaan Ukraina on Natolle entistä hyödyllisempi kumppani, sillä se on vahvistunut taistelussa Venäjää vastaan."
a0f4915d-4a34-42ad-b5e0-4da27191244e,http://iltalehti.fi/ulkomaat/a/a0f4915d-4a34-42ad-b5e0-4da27191244e,2023-07-22T17:51:53+03:00,2023-07-22T17:51:53+03:00,"Ukraina lastasi asevelvollisia väkisin linja-autoihin – Vaikka käytäntö on laiton, miehet joutuivat rintamalle","Venäjän hyökkäyksen alkuhetkellä Ukrainan asevoimien henkilömäärä oli noin 250 000. Tällä erää määrä lähentelee 800 000 henkilöä. Useat ukrainalaiset lähtivät vapaaehtoisesti puolustamaan maataan sodan alettua, mutta joukossa on myös niitä, jotka päättivät poistua maasta ja vältellä värvätyksi joutumista.

Tällä hetkellä sota on jatkunut jo puolentoista vuoden ajan. Samalla jotkut ukrainalaiset asevelvolliset ovat valmiita väärentämään asiakirjoja, antamaan lahjuksia tai hakeutumaan kokopäiväiseen yliopistokoulutukseen jopa yli 40-vuotiaina välttääkseen rintamalle joutumisen. Myös armeijan rekisteröinti- ja värväystoimistojen työntekijät ovat ryhtyneet äärimmäisiin toimenpiteisiin: he toimittavat asiakirjat asevelvollisille väkisin, ja jo palvelukseen astuneilta evätään lomia.

Erikoissotilaat ja korruptio

Sodan ensimmäisten kuukausien aikana Ukrainassa oli tarpeeksi ihmisiä, jotka olivat valmiita tarttumaan aseisiin puolustaakseen maataan. Viranomaisten suurin haaste oli kouluttaa heistä edes jonkin sortin erikoissotilaita.

– Sodan alussa vapaaehtoisten määrä oli suuri. Mutta ymmärsimme kuitenkin, että tehtävien tehokkaan suorituskyvyn takaamiseksi tarvitsimme sotilaita useisiin eri aselajeihin – pioneereja, panssaroitujen ajoneuvojen kuljettajia, tykistömiehiä ja niin edelleen, sanoi kansallista turvallisuutta ja puolustusta käsittelevän parlamentaarisen valiokunnan jäsen Fedor Venislavsky.

Hänen mukaansa viranomaiset pystyivät toteuttamaan haasteen sodan ensimmäisten kolmen kuukauden aikana. Samaan aikaan myös Ukrainan lainsäädäntöä muutettiin. Esimerkiksi mobilisoiduille myönnettiin vapaata ja irtisanoutumisperusteiden luetteloa laajennettiin. Joillekin yrityksille myönnettiin lupa ”kirjata” työntekijöilleen tietynlaisia työtehtäviä estääkseen heitä joutumasta sotaan. Ensinnäkin se koski yrityksiä, jotka tarjoavat kansalaisille ruokaa ja toimittavat sotilaskäyttöön tarkoitettuja tilauksia.

Toinen haaste oli korruption kitkeminen värväystoimistoista. Lahjusyritykset mobilisoinnin kiertämiseksi ovat lisänneet sellaisten sotilasrekisteri- ja palvelustoimihenkilöiden määrää, jotka ovat valmiita ottamaan rahaa vastineeksi asevelvollisuudesta vapautumisesta.

– Lainvalvontaviranomaiset työskentelevät asian parissa ja rikosoikeudellisia menettelyjä rekisteröidään päivittäin. Tärkeintä on varmistaa rangaistuksen väistämättömyys, jolloin todellisena pelotteena toimii vankilaan joutumisen pelko, Venislavsky täsmentää.

Asevelvolliset jättävät värväyskirjeen huomioimatta

Usein asevelvollisuuttaan välttelevät ihmiset eivät yksinkertaisesti näy asevelvollisuusluettelossa. Siinä tapauksessa heitä ei voi myöskään uhata rikosoikeudellisella vastuulla, jolloin suurin uhka on sakko.

– Puhuessamme kutsukirjeistä, näemme, että niitä jaetaan paljon kaduilla ja tarkastuspisteissä. Suurimmassa osassa tapauksista nämä haasteet ovat laillisia. Joillakin ihmisillä on syy viivytellä ja jättää haasteet huomiotta. Se on toki laitonta ja ihmisten ei pitäisi toimia sillä tavalla. Jotkut ihmiset kuitenkin saapuvat itse värväyspisteisiin, sanoo Anastasia Gerich, mobilisaatioasioista vastaava asianajaja Bachinsky and Partners -lakiasiaintoimistosta.

Toinen tapa välttää mobilisaatiota on asevelvollisen poistuminen Ukrainan alueelta, mutta se on kiellettyä sotatilalain aikana. Tässä asiassa ukrainalaiset ovat myös valmiita kiertämään lakia, mutta on vain tiettyjä miesryhmiä, jotka saavat matkustaa ulkomaille.

– Huoltajuuden verukkeella lähtevät henkilöt käyttävät useimmiten väärennettyjä asiakirjoja, Gerich huomauttaa.

Ukrainan viranomaiset tunnistavat ongelman koskien mobilisaation välttelyä. He kuitenkin viestivät, että siitä ei koidu suurta uhkaa maan asevoimille. Jokaista välttelijää kohtaan löytyy aina yksi vapaaehtoinen.

– Välttelijöiden ja vapaaehtoisten lukumäärä on aina osapuilleen sama. Puhumme useista sadoista tuhansista ihmisistä, mutta henkilöresurssit eivät ole rajattomat. Sen vuoksi käännymme nyt ulkomaisten kumppaneidemme puoleen tarjotaksemme meille sellaisia aseita, jotka voivat tuoda Ukrainalle merkittävää etua, sanoi varajäsen Venislavsky.

Asevelvollisia lastataan linja-autoihin väkisin

Sen vuoksi, että värväytyminen ei ole kaikkien asialistalla, rekrytointiupseerit turvautuvat joskus äärimmäisiin toimenpiteisiin ja pidättävät asevelvollisuusikäisiä suoraan kadulta.

– Uutisissa oli tietoa, että minibussi ajoi paikalle, pakkasi ihmisiä kyytiin ja vei heidät armeijan rekisteröinti- ja värväystoimistoon. Itse asiassa tässä tapauksessa lakia rikottiin törkeästi – henkilöitä ei saisi pidättää. Sitä varten on suoritettava tietty menettely. Toisin sanoen on laadittava säilöönottoa koskeva hallinnollinen pöytäkirja. Sellaisessa tilanteessa olevalla henkilöllä on oikeus käyttää asianajajan palveluita. Armeija näin ollen riistää kansalaiselta tämän oikeuden, sanoo ukrainalainen asianajaja Vitaliy Kaydashov.

Mobilisoinnin kyseenalaistaminen tällaisen pidätyksen jälkeen on melko vaikeaa, vaikka se toteutettiinkin lain vastaisesti.

– Nyt näitä asioita koskevaa oikeuskäytäntöä tarkasteltaessa havaitsemme sellaisen kehityssuunnan, että tuomioistuimet tekevät tällaisissa tapauksissa hyvin vähän myönteisiä päätöksiä. Kun henkilö on jo mobilisoituna ja allekirjoittanut mobilisointikäskyn, asialle on itse asiassa todella vaikea tehdä mitään, koska henkilö kirjataan heti sotilasyksikköön ja palkanmaksu alkaa, sanoo asianajaja Gerich.

Ukrainan viranomaisten edustajat myöntävät ongelman olemassaolon, mutta huomauttavat, että tällaiset tapaukset ovat luonteeltaan paikallisia eivätkä ole mikään yleinen ilmiö.

Todista olevasi palvelukseen soveltumaton

Vaikka asevelvollinen kutsuttaisiinkin palvelukseen lain puitteissa, on hän silti haavoittuvainen lääkärilautakunnan edessä, koska hänen palveluskelvottomuutensa todistavia asiakirjoja ei välttämättä hyväksytä.

– Tässä tapauksessa suurin ongelma on, että lääkärilautakunnan jäsenet usein lähestyvät asiaa hyvinkin muodollisesti. Se tarkoittaa, että jos kutsutulla on kädet, jalat ja pää paikoillaan, niin hän kelpaa mobilisoitavaksi. Kaikki tapahtuu hyvinkin nopeasti, joten kutsutulla ei yleensä ole riittävästi aikaa sopeutua tilanteeseen ja kerätä riittäviä lääkärintodistuksia, selittää asianajaja Kaidashov.

Lomalle lähtö ja irtisanoutuminen saattaa olla hankalaa

Jo mobilisoidulta ukrainalaiselta palvelusväeltä saapuu paljon avunpyyntöjä lakiasioiden hoitoon. Kiistan kohteena voi olla sotilaan lomaoikeus tai oikeus saada taistelupalkkioita, joka on rahallinen lisäkorvaus taisteluvyöhykkeellä olemisesta.

Lomien tapauksessa kaikki riippuu siitä, onko palvelushenkilö suoraan osallinen taistelutehtävien suorittamisessa. Jos hänen pataljoonansa, komppaniansa tai joukkueensa suorittaa taistelutehtäviä aggression torjumiseksi, loma voidaan saada vain, jos se ei vaikuta yksikön taistelukykyyn.

Taistelupalkkioiden kanssa ongelmaksi voi muodostua asepalveluksen paikka.

– Näkisimme, että palvelusväen on todella vaikea saada lomaa. Lisäksi niin kutsuttujen taistelupalkkioiden maksamisessa on ongelmia. Koska, jos esimerkiksi puhumme kotikaupungistani Harkovasta, joka on aivan Venäjän rajalla, mutta sitä ei lasketa kuuluvaksi aktiivisten aggressioiden alueeksi. Ei väliä, kuinka typerältä se kuulostaakin. Sen takia syntyy ristiriitoja, joten oikeudenkäynneissä kestää pitkän aikaa saada nämä korvaukset myöhemmin, sanoo Kaidashov.

Toinen ongelma on palveluksesta irtisanoutuminen. Syynä tähän ovat yleensä lääketieteelliset indikaattorit. Vaikka taisteluhaavoissa olisikin ilmeisiä vammoja, sotilaan on silti läpäistävä tiettyjä byrokraattisia menettelyjä.

– Sotilasyksiköt yrittävät luoda sellaiset olosuhteet, joissa henkilön on vaikea lopettaa. Koska on huomattavasti helpompaa yrittää pitää jo aktiivinen asevelvollinen palveluksessa kuin löytää uusi mobilisoitava henkilö, asianajaja Kaidashov huomauttaa.

Miten Ukrainan sotilaat puolustavat oikeuksiaan?

Ukrainalaiset asevelvolliset eivät jää taistelualueellakaan voimattomiksi. Kaikista kuvatuista vaikeuksista huolimatta lainsäädännössä säädetään mekanismeista, jotka auttavat mobilisoituja puolustamaan oikeuksiaan.

– Saamme viikoittain useita satoja puhelinsoittoja. Asevelvollinen voi soittaa suullisen valituksen puolustusministeriön, kansalliskaartin tai sisäministeriön kuumille linjoille. Jos valitusta tekevä henkilö ei pysty siihen omin avuin, voi hän pyytää avukseen asianajajan. Nykyinen lainsäädäntömme mahdollistaa tällaisen sopimuksen tekemisen etänä, tai tietyin edellytyksin samaisen sopimuksen voi tehdä hänen lähisukulaisensa, Kaidashov huomauttaa.

Asianajajan mukaan tällaiset riidat eivät useimmiten päädy varsinaiseen oikeudenkäyntiin. Kaikki ongelmat voidaan ratkaista asianajajien tiedustelujen ja valitusten kautta.

Mikä rangaistus uhkaa palveluskutsua vältteleviä ukrainalaisia?

Mobilisaatiolla on Ukrainassa kolme vaihetta. Ensimmäinen vaihe on miesten kutsuminen sotilasrekisteri- ja värväystoimistoon pätevyystietojen selvittämiseksi, toinen vaihe on sotilaslääketieteellisen toimikunnan läpikulku ja kolmas on varsinainen asepalvelukseen lähettäminen.

Asiakirjojen selvittämiseksi sotilasrekisteri- ja värväystoimistoon saapumatta jättämisestä määrätään vain hallinnollinen vastuu eli sakko, joka on noin 42–220 euroa.

– Käytännössä sotilasrekisteri- ja värväystoimistoilla ei ole nykyään aikaa laatia hallinnollisia materiaaleja tämän sakon määräämiseksi. Armeijan rekisteröinti- ja värväystoimistot etsivät nyt niitä ihmisiä, jotka eivät aiheuta sen kummempia vaikeuksia ja myöntyvät kaikessa hiljaisuudessa: ""Kyllä, olen menossa sotaan ja minut mobilisoidaan."", asianajaja Kaidashov kertoo.

Mobilisoinnin toisessa vaiheessa, sotilaslääketieteellisen toimikunnan läpikulun aikana, nimenhuutoon ilmestymättä jättämisestä on myös vain hallinnollinen vastuu. Armeijan värväystoimistoissa samaan aikaan joskus myös turvaudutaan erilaisiin temppuihin ja yritetään uhata värvättyjä etsintäkuulutuksella ja rikosoikeudellisella vastuulla. Kaikki edellä mainittu on kuitenkin pelkkää pelottelua.

Asevelvollisuuden välttelijän rikosoikeudellinen vastuu on säädetty vain lain rikkomisesta

Kolmannessa vaiheessa, jolloin asevelvollinen on jo lähetetty asepalvelukseen, mutta ei ole saapunut paikalle, voi lain mukaan rapsahtaa vankeutta jopa kahdesta viiteen vuoteen asti.

– Oikeuskäytännön mukaan tällaisesta rikkomuksesta määrätään usein ehdonalainen rangaistus eli henkilö tuomitaan vankeuteen enintään viideksi vuodeksi, mutta tiettyjen lieventävien seikkojen vuoksi se määrätään ehdonalaisena. Vaikka henkilö olisi tuomittu veropetoksesta, se ei kuitenkaan tarkoita, että häntä ei voitaisi mobilisoida tulevaisuudessa, sanoo asianajaja Kaidashov.

Poikkeavuudet listataan erityisrekisteriin

Ukrainan lainsäätäjät eivät toistaiseksi aio kiristää vastuita mobilisoinnin laiminlyönnistä, eikä asiasta käydä sen koomin myöskään julkista keskustelua. Odotettavissa on kuitenkin vielä pieniä muutoksia.

– On tiettyjä asioita, joita haluamme vielä kehittää. Eräs sellainen on perustaa rekisteri palveluksen välttelijöistä. Esimerkiksi kun tiedetään, että henkilö on saanut kutsun eikä sittemmin ole ilmestynyt rekrytointiasemalle. Mielestäni kaikkien tämänkaltaisten ”sankarien” pitäisi olla suuren yleisön tiedossa. Henkilötietosuoja aiheuttaa ongelmia, mutta mielestäni yleisen edun pitäisi olla etusijalla, sanoi varajäsen Venislavsky.

Toinen työnsarka parlamentille voisi olla lykkäysperuste kokopäiväisten yliopisto-opiskelujen vuoksi.

– Valitettavasti on ihmisiä, jotka käyttävät tilaisuutta kokopäiväiseen opiskeluun vapautuakseen mobilisaatiosta. Sodan alkamisen jälkeen päätoimisesti opiskelevien 30–55-vuotiaiden määrä on kasvanut maassamme nopeasti. Pian lykkäys on mahdollista, jos henkilö saa ensimmäisen korkea-asteen koulutuksen, Venislavsky lisäsi.

Samanaikaisesti varajäsen myöntää, että Ukrainan lainsäädäntöä on parannettava molempiin suuntiin – sekä asevelvollisuuttaan välttelevien että armeijan rekisteröinti- ja värväystoimistojen työntekijöiden suhteen, jotta molemmat osapuolet joutuisivat nopeammin vastuuseen vilunkipelistään.

Ilmeisistä oikeudellisista ongelmista huolimatta ukrainalaiset lakimiehet huomauttavat, että viranomaiset ovat oikealla tiellä parantaessaan mobilisointilainsäädäntöä.

– Äskettäin otettiin käyttöön uudet säännöt sotilaallista kirjanpitoa varten, mikä oli melkoinen ”läpimurto” aiempaan verrattuna. Ja jos puhutaan muutoksista asevelvollisuuden lykkäämisen suhteen, niin se asia riippuu enemmän valtion mobilisointitarpeista. Valtiollahan on nyt mobilisaatiotarpeita, minkä vuoksi viranomaiset kaventavat lykkäyksen perusteita, asianajaja Gerich uskoo.

Asianajajien mukaan Ukraina selviytyi varsin hyvin mobilisoinnin järjestämisestä sodan alkuaikoina, jolloin päätöksiä täytyi tehdä jouhevasti.

– Jos puhumme lainsäädäntöviitekehyksestä subjektiivisen näkökulman sijaan, antaisin arvosanaksi kahdeksan pistettä kymmenestä. Periaatteessa valtio teki kaiken voitavansa sodan ensimmäisten kuukausien aikana, Kaidashov tiivistää.

Ukrainan hallitus tunnustaa asevelvollisuuden alalla olevien oikeudellisten ongelmien olemassaolon ja on valmis kehittämään niille ratkaisun.

– Nykyään mobilisointitoimien toteuttamisessa ei ole ongelmia, eivätkä mobilisointitarpeet kasva. Suunnitelmat kattavat mobilisaation, sekä terveydellisten että peruuttamattomien menetysten korvaamisen, minkä puuttuessa sodankäynti olisi periaatteessa mahdotonta, mutta kaikki tapahtuu nyt täysin normaalissa perustilassa, Venislavsky selittää."
81cf4373-3a6e-4980-9a40-f94772156a85,http://iltalehti.fi/ulkomaat/a/81cf4373-3a6e-4980-9a40-f94772156a85,2023-07-20T23:26:31+03:00,2023-07-20T23:26:31+03:00,"Ukrainan sota, päivä 512: Ukraina otti käyttöön USA:n rypälepommit, Wagner käynnisti harjoitukset Valko-Venäjän kanssa ","Tähän juttuun on koottu tärkeimmät tapahtumat torstailta.

Valkoinen talo vahvistaa Ukrainan ottaneen käyttöön USA:n sille toimittamat, laajasti kiistellyt rypälepommit.

Palkka-armeija Wagnerin sotilaat ovat auttaneet kouluttamaan Valko-Venäjän erikoisjoukkoja harjoituksissa lähellä Puolan rajaa, kertoo Reuters Valko-Venäjän puolustusministeriöön perustuen.

Venäjä on pommittanut Ukrainan satamakaupunki Odessaa jo kolme peräkkäistä yötä. Torstain vastaisena yönä iskut vahingoittivat Kiinan konsulaattia alueella.

Valkoinen talo vahvistaa: Ukraina ottanut USA:n rypälepommit käyttöön

Valkoisen talon kansallisen turvallisuusneuvoston tiedottaja John Kirby on vahvistanut Ukrainan nyt ottaneen käyttöön Yhdysvaltojen sille toimittamat rypälepommit.

Ukrainalainen eversti Oleksandr Bakulin kommentoi aiemmin tällä viikolla, että kyseiset aseet ovat välttämättömiä ""maksimaalisen vahingon aiheuttamiseksi vihollisen jalkaväelle"".

Yhdysvaltalaislehti Washington Postin mukaan Venäjän joukot ovatkin jo joutuneet kiisteltyjen aseiden kohteeksi Kaakkois-Ukrainassa. Yhdysvaltalaismedialle puhuneen ukrainalaisen virkamiehen mukaan rypälepommeja on ammuttu joihinkin venäläisjoukkojen vakiintuneisiin asemiin.

Niin ikään Venäjän tiedetään käyttäneen rypälepommeja Ukrainan sodan aikana.

Yli 120:ssä maassa kiellettyjä pommeja pidetään yleisesti kiisteltyinä aseina, sillä ne leviävät laajalle ja usein kaikki pommeista eivät räjähdä välittömästi, vaan jäävät aiheuttamaan pitkäaikaisiakin riskejä myös siviiliväestölle.

Reuters: Wagner-palkkasotilaat ja Valko-Venäjä pitivät sotaharjoituksia Puolan rajan tuntumassa

Venäläisen Wagner-palkka-armeijan sotilaat auttoivat kouluttamaan Valko-Venäjän erikoisjoukkoja harjoituksissa lähellä Puolan rajaa kertoo Valko-Venäjän puolustusministeriö. Asiasta raportoi Reuters.

Valko-Venäjän puolustusministeriön mukaan sen asevoimat jatkoivat yhteistä koulutusta Wagenerin kanssa Brestin sotilasalueella.

Wagner-pomo Jevgeni Prigožin toivotti aiemmin keskiviikkona Wagner-taistelijat tervetulleiksi Valko-Venäjälle ja kertoi, ettei Wagner toistaiseksi osallistu Ukrainan sotaan, mutta käski miehiä keräämään voimiaan Afrikkaa varten.

Puola on ilmoittanut aiemmin tässä kuussa vahvistavansa Valko-Venäjän vastaisen rajansa puolustustaan Wagnerin palkkasoturien siirryttyä Valko-Venäjälle.

ISW: Ukraina saavuttanut voittoja ainakin kolmella rintaman sektorilla

Heinäkuun 19. päivänä julkaistun maantieteellisen paikannusmateriaalin mukaan ukrainalaiset etenivät lähellä Andriivkaa, noin 10 kilometriä lounaaseen Bah’mutista, ISW kertoo.

Ukrainalaisviranomaiset ilmoittivat, että Ukrainan joukot jatkoivat hyökkäysoperaatioita Bah’mutin kaupungin pohjois- ja eteläpuolella ja pakottivat venäläisjoukot vetäytymään.

Viranomaiset raportoivat myös, että ukrainalaiset jatkoivat hyökkäysoperaatioita Berdjanskin ja Melitopolin suunnissa.

Ukrainan Tavriisk-joukkojen tiedottaja majuri Valerii Shershen totesi, että ukrainalaiset etenivät yli kilometrin määrittämättömällä alueella Melitopolin suunnassa.

ISW:n mukaan eräs tunnettu venäläinen sotabloggaaja väitti, että venäläisiltä puuttuu rotaatioita ja vahvistuksia Zaporižžjan rintamalla ja Bah’mutin eteläpuolella, mikä estää venäläisjoukkoja valtaamasta takaisin menetettyjä asemia.

Venäjä pommitti Odessaa kolmatta yötä peräkkäin

Venäjä ampui torstain vastaisena yönä risteilyohjuksia Etelä-Ukrainassa sijaitsevaan Odessan satamakaupunkiin jo kolmatta yötä peräkkäin.

Eteläisessä Ukrainassa sijaitsevassa Mykolajivissa kerrottiin myös Venäjän ohjusiskuista.

Ukrainan ilmavoimien tiedotteen mukaan risteilyohjukset ammuttiin Mustaltamereltä päin Tupolev-pommikoneista.

Venäjä iskee omien sanojensa mukaan Ukrainan Mustanmeren satamakaupunkeihin kostaakseen Krimin niemimaalle johtavalla Kertšinsalmen sillalla tapahtuneen räjähdyksen.

Odessan kuvernööri: Kiinan konsulaatti vaurioitunut Venäjän viimeöisessä ohjusiskussa

Odessan kuvernööri Oleh Kiper kirjoitti Telegramissa Kiinan kansantasavallan konsulaatin vaurioituneen Venäjän yöllisen hyökkäyksen seurauksena.

– Hyökkääjä iskee tarkoituksella satamainfrastruktuuriin. Hallinto- ja asuinrakennustilat sekä Kiinan kansantasavallan konsulaatti vaurioituivat. Tämä viittaa siihen, että vihollinen ei kiinnitä huomiota mihinkään.

Venäjä on iskenyt Odessaan kolmena yönä peräkkäin risteilyohjuksin ja lennokein. Viimeöisissä iskuissa on haavoittunut neljä ihmistä sekä yksi vartija saanut surmansa.

Mykolajivin kaupungissa 130 kilometrin päässä Odessasta haavoittui 19 ihmistä.

Ukrainan presidentti Volodymyr Zelenskyi välitti surunvalittelunsa uhrien omaisille.

– Odessa, Mykolajiv. Venäläiset terroristit jatkavat yrityksiään tuhota maamme elämää. Mutta roistovaltiolla ei ole ohjuksia jotka olisivat voimakkaampia kuin tahtomme pelastaa ihmishenkiä, tukea toisiamme ja voittaa.

Reuters: Viljan hinta nousi Venäjän iskujen seurauksena

Viljan hinta on nousussa Venäjän hyökättyä Ukrainan satamia vastaan sekä Venäjän vetäydyttyä Mustanmeren viljasopimuksesta.

Keskiviikkona Ukrainan viranomaiset kertoivat Venäjän iskuissa tuhoutuneen 60 000 tonnia Kiinaan vietäväksi tarkoitettua viljaa.

Hinnan nousua tukevat myös kasvavat odotukset siitä, että Venäjän vetäytymisellä viljasopimuksesta olisi pitkäaikaisia vaikutuksia maailmanlaajuisiin toimituksiin.

Viljan hinta nousi keskiviikkona yli 8 prosenttia."
2ede05f5-08fc-4a1a-b111-57ca2449fd1d,http://iltalehti.fi/ulkomaat/a/2ede05f5-08fc-4a1a-b111-57ca2449fd1d,2023-07-18T12:02:54+03:00,2023-07-18T12:02:54+03:00,Euron kurssi pyyhkii ruplalla lattiaa,"Ruplan arvo suhteessa euroon on ollut näin huono viimeksi 16 kuukautta sitten eli niihin aikoihin, kun Venäjä hyökkäsi Ukrainaan.

Tiistaiaamuna yhdellä eurolla sai 102,22 ruplaa, mikä on Venäjän ruplan heikoin arvo sitten viime vuoden maaliskuun.

Ruplan arvo suhteessa euroon laski noin 0,1 prosenttia päivän takaisesta arvosta. Sekä Yhdysvaltain dollaria että Kiinan juania vastaan rupla sen sijaan kiri noin 0,3 prosenttia.

Ruplan arvo on laskenut tasaisesti koko vuoden, Reuters kertoo. Valuuttaan kohdistuva paine kuitenkin kasvoi voimakkaasti kesäkuun Wagner-kapinan aikana.

Reutersin haastattelemien asiantuntijat ennustavat Venäjän keskuspankin nostavan ohjauskorkoja loppuviikosta.

– 0,5 prosentin korotus seuraavaksi on todennäköistä. Isompiakin askelia luultavasti harkitaan, kertoo Venäjällä toimivan ACRA-luottoluokituslaitoksen Dmitri Kulikov."
b3319733-b1e0-4d8c-88d9-671c86b30d12,http://iltalehti.fi/ulkomaat/a/b3319733-b1e0-4d8c-88d9-671c86b30d12,2023-07-17T20:32:11+03:00,2023-07-17T21:06:13+03:00,"Ukraina iski jälleen kriittiseen siltaan – Asiantuntija kertoo, kuinka lähellä on Ukrainan haave Krimin valtaamisesta takaisin","Kertšinsalmen sillan tuhoaminen on sotilaallisesti, poliittisesti ja taloudellisesti tärkeää Ukrainalle, arvioi sotatieteiden dosentti ja Aleksanteri-instituutin vieraileva tutkija Ilmari Käihkö.

Ukraina iski maanantaiaamuna Kertšinsalmen siltaan. Iskussa kuoli kaksi ihmistä, ja liikenne sillalla keskeytyi. Iskun toteutuksen yksityiskohdista ei ole vielä tarkempia tietoja, eikä Ukraina ole ottanut iskusta virallisesti vastuuta. Useat ukrainalaismediat kuitenkin uutisoivat maanantaina, että iskun takana on Ukrainan turvallisuuspalvelu SBU, mahdollisesti yhteistyössä laivaston kanssa.

Keskeinen kohde

Käihkön mukaan huoltoreittinä toimiva silta on määrittänyt jopa Ukrainan vastahyökkäyksen suuntaa.

– Yksi syy Ukrainan hyökkäyksen suuntautumiselle etelään on, että sieltä päästäisiin katkaisemaan perinteisillä aseilla Kertšinsalmen silta ja sitä kautta uhkaamaan Krimin niemimaata. Sotilaallisesti tämä on todella tärkeää, koska Venäjä huoltaa Etelä-Ukrainassa olevia joukkojaan Krimin kautta.

Silta on ollut poliittisesti merkittävä projekti Putinille. Käihkön mukaan jo toinen merkittävä isku sillalle näyttää huonolta Venäjälle:

– Silta ei selkeästi ole haavoittumaton, jos sinne on useamman kerran isketty.

Käihkö nostaa esille myös vaikutuksen turismiin. Mustallamerellä sijaitseva Krimin niemimaa on perinteinen turistikohde, vaikka turismi on kärsinyt viime vuodesta.

– Turistikausi on käynnissä, eli taloudelliset kustannukset iskusta lisääntyvät Venäjälle, kun turismi vähentyy entisestään, Käihkö arvioi.

Vaikea kynnyskysymys

Ukraina on selkeästi ilmaissut, että sen tavoitteena on Venäjän vuonna 2014 itseensä liittämän Krimin niemimaan takaisinvaltaus. Tavoite on Käihkön mukaan toistaiseksi vielä kaukainen, mutta isku sillalle on siitä huolimatta hyödyllinen.

– Kaukana sieltä ollaan kartalla. Melkoinen matka miinakenttien ja puolustusasemien läpi pitäisi vielä päästä. Krimin uhkaaminen on kuitenkin hyvä strategia, koska se kasvattaa Venäjän kustannuksia ja pitää yllä painetta, Käihkö sanoo.

– Isku on kuitenkin konkreettinen saavutus, joita Ukraina tarvitsee.

Krimin niemimaa on poliittisesti hyvin tärkeä niin Ukrainalle kuin Venäjälle. Varsinainen takaisin valtaus olisi Käihkön mielestä vaikea operaatio. Ukrainan pitäisi tulla joko Etelä-Ukrainan ja Krimin välillä olevien siltojen yli tai tehdä maihinnousu, jonka suorittamiseen Ukrainan kyvykkyydestä ei ole tietoa.

Toisaalta, jos Kertšinsalmen silta onnistuttaisiin katkaisemaan pysyvästi, Krimin huoltaminen kävisi vaikeaksi ja kalliiksi. Vaikka Ukrainan vastahyökkäys on jäänyt jumiin, Käihkö muistuttaa, että periaatteessa Ukrainalla olisi kyvykkyys iskeä sillalle sen saamilla pitkän kantomatkan ohjuksilla. Ainoa este siihen saattavat olla aseita toimittaneet länsimaat.

– Emme tiedä, onko Ukrainaa kielletty käyttämästä näitä ohjuksia Kertšinsalmen siltaan. Länsiapuun liittyy rajoitteita, että aseistusta ei saa käyttää iskuihin Venäjän maaperällä. Ukrainan ja kansainvälisen oikeuden näkökulmasta Kertšinsalmen silta ei ole Venäjän maaperää, mutta Venäjä on eri mieltä. Kysymys on, miten Ukrainaa tukevat maat näkevät asian, ja toisaalta totteleeko Ukraina näitä kieltoja, pohtii Käihkö.

Artikkelia korjattu 17.7. klo 21:06: Vaihdettu kuva Kertšinsalmen sillasta. Jutussa esiintyi aiemmin kuva lokakuun 2022 räjähdyksestä."
1f704b8b-c741-425d-8529-8b8a769cc61c,http://iltalehti.fi/yleisurheilu/a/1f704b8b-c741-425d-8529-8b8a769cc61c,2023-07-13T19:43:20+03:00,2023-07-13T19:43:20+03:00,Venäjän majurin Jelena Isinbajevan olinpaikka selvisi,"Venäjän majurin ja entisen seiväshyppääjän Jelena Isinbajevan olinpaikka on selvinnyt.

Espanjalainen El Digital Sur kertoo Isinbajevan oleskelevan tällä hetkellä Kanarian saarilla. Myös Tenerife Weekly sekä DailyBeast kirjoittavat asiasta.

Raporttien mukaan Isinbajeva matkusti saarelle 30. toukokuuta rahtilennolla Turkista. Siitä lähtien hän on asunut saaren eteläosissa aviomiehensä Nikita Petinovin ja kahden lapsensa kanssa luksusasunnossa.

Uutinen on kantautunut myös Venäjälle. Venäjän duuman edustaja sekä entinen pikaluistelija Svetlana Žurova haluaa keskustella ensin Isinbajevan kanssa ennen kuin uskoo hänen muuttaneen.

– En tiedä, onko se tapahtunut vai ei. Hänestä liikkuu monia tarinoita. Ehkä hän lähti lomalle pariksi viikoksi vauvansa kanssa. On kesä. Ihmiset luulevat, että hän on lähtenyt ikuisiksi ajoiksi, kun näkevät hänet jossain, Zhurova kommentoi Championatin mukaan.

Putinin kannattaja

Isinbajevalla ja Vladimir Putinilla on läheiset välit. Entinen seiväshyppääjä toimi Putinin luotettuna presidenttivaaleissa 2012 sekä liittyi Aleksandr Ovetškinin perustmaan PutinTeamiin 2017. Tämän lisäksi Isinbajevalla oli merkittävä rooli Venäjän perustuslakikomiteassa, joka muutti maan perustuslakia vuonna 2020, jotta Putin pystyy pysymään vallassa entistä pidempään.

Isinbajeva solmi viisivuotisen sopimuksen Venäjän armeijan kanssa vuonna 2015.

The European Resilience Initiative Center -hyväntekeväisyysjärjestön perustaja ja Itäisen Euroopan asiantuntijan Sergej Sumlennyn mukaan Isinbajeva on Venäjän armeijan majuri ja Venäjän puolustusministeri Sergei Šoigun suosikki.

Ukrainan presidentti Volodymyr Zelenskyi langetti Isinbajevalle peräti 50 vuoden porttikiellon maahan. Zelenskyi asetti pakotteita Isinbajevalle sodan tukemisesta, jotka estävät häntä matkustamasta maahan. Myös venäläisen varat jäädytettiin Ukrainassa.

Isinbajeva saa toimia edelleen kansainvälisen olympiakomitean KOK:n urheilijoiden komitean jäsenenä. KOK tutki Isinbajevaa maaliskuusta kesäkuuhun mahdollisista yhteyksistä Venäjän armeijaan.

KOK päätti kuitenkin, että urallaan liudan arvokisamitaleja voittanut Isinbajeva saa jatkaa suomalaisen Emma Terhon johtaman komitean jäsenenä."
9fad222f-92fb-4e67-bc5e-2d1ce77f56f1,http://iltalehti.fi/ulkomaat/a/9fad222f-92fb-4e67-bc5e-2d1ce77f56f1,2023-07-13T11:26:46+03:00,2023-07-13T11:26:46+03:00,Video: Biden sekoitti Venäjän Ukrainaan ,"Biden sekoili jälleen Vilnan huippukokouksessa. Yhdysvaltain presidentti sekoitti Venäjän ja Ukrainan keskenään sekä kutsui Ukrainan presidenttiä Vladimiriksi.

Yhdysvaltain presidentti Joe Biden sekoili puheissaan useita kertoja Vilnan Nato-huippukokouksen aikana.

Puhuessaan keskiviikkona Vilnan Nato-huippukokouksessa Biden käytti Ukrainan presidentti Volodymyr Zelenskyistä Vladimir-etunimeä. Tämä viittaisi siihen, että Biden sekoitti Zelenskyin Venäjän presidentti Vladimir Putiniin.

Myöhemmin huippukokouksessa Biden sekoitti myös Ukrainan ja Venäjän kansakunnat keskenään ja viittasi Ukrainaan Venäjänä.

– Venäjä voisi lopettaa tämän sodan huomenna vetämällä joukkonsa pois Ukrainasta...ja lopettamalla epäinhimilliset hyökkäyksensä Venäjää vastaan, korjaan tarkoitan Ukrainaa vastaan.

Viime kuussa Biden väitti toimittajille ”Putinin olevan selvästi häviämässä sodan Irakissa”.

80-vuotias Biden on Yhdysvaltain historian vanhin presidentti. Hän on ilmaissut halunsa pyrkiä toiselle presidenttikaudelle. Tullessaan uudelleenvalituksi virkaan, hän olisi 86-vuotias poistuessaan Valkoisesta talosta."
f8aedaf7-eb64-43d6-9afe-34bdd93a1247,http://iltalehti.fi/ulkomaat/a/f8aedaf7-eb64-43d6-9afe-34bdd93a1247,2023-07-12T22:49:43+03:00,2023-07-12T22:49:43+03:00,"Ukrainan sota, päivä 504: Ukraina sai G7-mailta turvallisuuslupaukset Vilnassa, Kreml varoittaa Eurooppaa","Tähän juttuun on koottu Ukrainan sodan tärkeimmät tapahtumat keskiviikolta.

Naton huippukokouksen yhteydessä G7-maat ilmoittivat turvallisuuslupauksista Ukrainalle.

Ukrainan presidentti voi olla tyytyväinen Nato-kokouksen antiin.

Saksa löysi räjähteiden jäänteitä jahdista, jota mahdollisesti käytettiin Nord Stream -kaasuputkien tuhoamiseksi

G7-maat ilmoittivat turvallisuuslupauksista Ukrainalle, Kremliltä varoitus

Naton huippukokouksen yhteydessä G7-maat antoivat julkilausuman pitkän aikavälin turvallisuussitoumuksen Ukrainalle.

Johtavat teollisuusmaat sitoutuvat muun muassa vahvistamaan Ukrainan puolustusta, jotta Ukraina kykenee torjumaan paremmin Venäjän hyökkäyksiä.

– Autamme Ukrainaa rakentamaan vahvan puolustuksen maalla, merellä ja ilmassa, Yhdysvaltain presidentti Joe Biden ilmoitti.

Sopimukseen sisältyy myös aseapua ja tiedustelutietojen jakamista, mutta ei varsinaista turvallisuustakuita. Kyse on kuitenkin ”turvallisuuslupauksista”.

Ukrainan presidentti Volodymyr Zelenskyi luonnehti sopimusta Ukrainan kannalta merkittäväksi ”turvallisuusvoitoksi”.

Sen sijaan Venäjä ei ole asiaan tyytyväinen. Jo ennen asian julkistamista Kreml ilmoitti Ukrainan turvallisuuden takaamisen olevan länsimaille ”erittäin vaarallista”.

Kremlin tiedottajan Dmitri Peskovin mukaan tällaiset toimet loukkaavat Venäjän turvallisuutta. Hän huomautti Naton ”laajentumisen” olleen syynä, miksi Venäjä ylipäänsä aloitti ”erikoisoperaation” Ukrainassa.

– Pidämme tätä pahana virheenä ja mahdollisesti erittäin vaarallisena, hän sanoi aiemmin keskiviikkona.

– Tällaisella päätöksellä nämä maat tekevät Euroopasta paljon vaarallisemman useiksi vuosiksi eteenpäin.

Ukrainalle sotilaallista tukea

Ukrainan presidentti Volodymyr Zelenskyi voi olla tyytyväinen Naton Vilnassa järjestetyn huippukokouksen antiin, vaikka pääsihteeri Jens Stoltenberg ei voinut luvata muuta kuin, että Ukraina liittyy aikanaan liittoumaan.

Tätä prosessia varten perustettiin muun muassa Naton ja Ukrainan välinen neuvosto, minkä monet ovat tulkinneet tarkoittavan Ukrainalle pysyvää paikkaa Nato-pöydässä.

Kaksipäiväisen huippukokouksen aikana Ranska lupasi toimittaa pitkän kantaman Scalp- eli Storm Shadow -ohjuksia Ukrainalle ja Britannia puolestaan sotilaallista apua, johon sisältyy 70 taistelu- ja huoltoajoneuvoa sekä lisää ammuksia Challenger 2-taistelupanssarivaunuihin.

Saksa ilmoitti keskiviikkona 700 miljoonan euron sotilasavusta, johon sisältyy muun muassa Patriot-ilmatorjuntajärjestelmiä ja 40 Marder-rynnäkköpanssarivaunua.

Lisäksi kaikkiaan 11 maasta koostuva ryhmä alkaa kouluttaa ukrainalaisia lentäjiä F-16-hävittäjien saloihin. Koulutus alkaa Tanskassa, ja lisäksi Romaniaan perustetaan erillinen harjoittelukeskus.

Norja puolestaan julkisti tiedon, että se nelinkertaistaa Ukrainan tukemiseen budjetoidun 2,5 miljardin kruunun 10 miljardiin kruunuun (eli liki 890 miljoonaan euroon).

Saksa löysi räjähteiden jäänteitä jahdista, jota mahdollisesti käytettiin Nord Stream -kaasuputkien tuhoamiseksi

Saksa löysi jäänteitä merenalaisista räjähteistä näytteistä, jotka otettiin huviveneestä, jonka se epäilee olleen käytetty räjähteiden kuljettamiseen Nord Stream -kaasuputkien tuhoamiseksi.

Asiasta uutisoivan Reutersin mukaan Saksa kertoi löydöstä YK:n turvallisuusneuvostolle yhdessä Ruotsin ja Tanskan kanssa lähettämässään kirjeessä.

Kaasuputket Nord Stream 1 ja 2 räjäytettiin syyskuun lopussa viime vuonna. Niissä todettiin kaasuvuotoja neljässä eri kohdassa. Putkissa kuljetettiin kaasua Venäjältä Saksaan.

Maitten yhteisessä kirjeessä sanotaan, että Saksa tutkii epäilyttävän purjeveneen vuokraamista ja selvittää edelleen sen todellista reittiä.

Kyseistä venettä saatettiin käyttää kuljettamaan räjähteitä, jotka räjähtivät Nord Stream 1- ja Nord Stream 2 -putkistoissa, kirjeessä sanotaan Saksan tutkimuksesta.

Reutersin mukaan dokumentissa kerrotaan myös, että sukellusveneiden on arvioitu voineen kiinnittää räjähteet niihin kohtiin kaasuputkia, joissa vauriot havaittiin. Putket sijaitsevat merenpohjassa noin 70–80 metrin syvyydessä

ISW: Venäläiset tekivät useita drooni-iskuja ympäri Ukrainaa

Venäläiset tekivät useita drooni-iskuja ympäri Ukrainaa 11. heinäkuuta. ISW arvioi raportissaan iskujen taustalla olevan todennäköisesti vastareaktiota Naton huippukokousta vastaan.

Ukrainalaisviranomaiset ilmoitti, että ukrainalaiset ampuivat alas yhteensä 26 venäläistä lennokkia. Yhteensä venäläisiä lennokkeja oli 28.

Ukrainalaisviranomaisten mukaan venäläiset yrittivät iskeä Odesan alueen viljaterminaaliin ja kaksi droonia osui satamarakenteen hallintorakennukseen.

Ukrainan eteläisen operatiivisen komennon tiedottaja kapteeni Nataliya Humenyuk totesi, että Venäjän joukot kohdistivat hyökkäyksiä satamainfrastruktuurin häiritäkseen Mustanmeren viljasopimusta.

Venäjä saattaa uhata Mustanmeren viljasopimusta viestiäkseen Turkin presidentti Recep Tayyip Erdoganille, että hänen äskettäinen kannanottonsa Ukrainan Nato-jäsenyydelle ja viiden ukrainalaisen Azovstalin komentajan palauttaminen ei ole jäänyt huomaamatta.

Britannian puolustusministeri: Ihmiset haluavat nähdä hieman kiitollisuutta Ukrainalta

Britannian puolustusministeri Ben Wallacen mukaan Ukrainan presidentti Volodymyr Zelenskyin pitäisi painottaa enemmän maan kiitollisuutta lännen aseavusta sen sijaan, että vaatii Natolta selkeää aikataulua Ukrainan jäsenyydelle.

Asiasta uutisoivan Guardianin mukaan Wallace sanoi, että kiire saada kaikki mahdollinen aseapu on jättänyt varjoonsa sen, että Ukraina ei ole aina muistanut kiittää länttä saamastaan avusta.

– Pidimme siitä tai emme, ihmiset haluavat nähdä hieman kiitollisuutta, ministeri sanoi tiedotustilaisuudessa Liettuan pääkaupungissa Vilnassa Naton huippukokouksen yhteydessä.

Myöhemmin keskiviikkona Zelenskyi ihmetteli Wallacen kommentteja.

– Olemme aina olleet kiitollisia Britannialle, sen pääministereille ja puolustusministerille, hän sanoo.

– En tiedä, mitä hän tarkoitti, ja kuinka minun tulisi ilmaista kiitollisuuttani.

Ukraina ja Venäjä raportoivat kovista taisteluista

Ukrainan armeija kertoi tiistaina rajuista taisteluista idässä ja kaakossa. Reutersin mukaan ukrainalaisjoukot ovat torjuneet kymmeniä vihollisen hyökkäyksiä.

Ukrainan presidentti Volodymyr Zelenskyi arvioi, että vastahyökkäyksen alkuvaiheet näillä kahdella alueella etenevät suunnitelman mukaan. Hän myös kertoi toivovansa nopeampaa etenemistä.

Ukrainan kenraaliesikunnan tiedottaja Andri Kovaliov sanoi, että ukrainalaiset ovat torjuneet Venäjän tykistöiskujen tukeman etenemisen lähellä Bah’mutin pohjoispuolella sijaitsevaa kaupunkia, jonka venäläiset valtasivat toukokuun lopulla.

Bah’mutin alueella vallitseva epävakaa tilanne on ollut suuren huomion kohteena ja Ukraina on onnistunut etenemään kaupungin etelälaidalla, erityisesti strategisessa Klishchiivkan kylässä.

Venäjän puolustusministeriö kertoi, että sen joukot torjuivat yhdeksän Ukrainan hyökkäysyritystä Donetskin alueella, joista yksi oli lähellä Klishchiivkaa.

Etelässä Ukraina sanoo ottaneensa takaisin kyliä Asovinmerelle suuntautuvan hyökkäyksen alkuvaiheessa tavoitteenaan katkaista Venäjän maasilta, joka yhdistää Itä-Ukrainan Krimin niemimaalle.

Telegramissa kirjoittava ukrainalainen kenraali Oleksander Tarnavskyi sanoi, että taistelut raivosivat koko sektorilla ja hänen joukkonsa torjuivat yhteensä 27 vihollisen hyökkäystä.

Kaikista Ukrainan vastahyökkäyksestä huolimatta venäläisillä on edelleen hallussa valtavia maa-alueita yli 500 päivää kestäneen sodan jälkeen. Joidenkin arvioiden mukaan se on 17 prosenttia Ukrainan alueesta."
a0befb7c-0755-485e-b8f5-b6c00221e7de,http://iltalehti.fi/ulkomaat/a/a0befb7c-0755-485e-b8f5-b6c00221e7de,2023-07-11T11:33:41+03:00,2023-07-11T11:33:41+03:00,"Ex-diplomaatti: Jos Ukraina kaatuu, Putin suuntaa katseensa Suomeen","Ukrainan hyväksyminen puolustusliitto Natoon on paras tapa välttää tulevaisuuden sodat Euroopassa, yhdysvaltalainen ulko- ja turvallisuuspolitiikan asiantuntija Kurt Volker kirjoittaa Center for European Policy Analysis -ajatushautomon analyysissä.

Tällä on Volkerin mukaan merkitystä myös Suomen kannalta. Hän huomauttaa, että Nato-maiden vastauksessa Venäjän täysimittaiseen sotaan Ukrainaa vastaan on laajemmin kyse koko Euroopan tulevaisuuden turvaamisesta.

– Jos Ukraina ei ole turvattu, Eurooppa ei ole turvattu, hän toteaa yksiselitteisesti.

Vaatinut venymistä

Yhdysvaltain Nato-lähettiläänä George W. Bushin presidenttikauden lopulla toiminut Volker tuntee Naton läpikotaisin. Hän huomauttaa liittouman ainoan todellisen tehtävän olevan sen jäsenmaiden turvallisuuden ja puolustuksen takaaminen.

Venäjän hyökkäyssota on vaatinut Euroopalta venymistä monessakin mielessä. Volker mainitsee muun muassa, kuinka Euroopan maat ovat vastaanottaneet liki kuusi miljoonaa ukrainalaispakolaista ja käyttäneet omia puolustusresurssejaan Ukrainan hyväksi.

Lisäksi Venäjän hyökkäys on sotkenut maailmanlaajuisesti ruoantoimituksia, vähentänyt rahtiliikennettä Mustallamerellä ja vaikuttanut kielteisesti talouteen.

– Tässä on jo riittävästi vahinkoa. Mutta jos (Vladimir) Putinia ei lyödä Ukrainassa, tilanne pahentuu entisestään, hän kirjoittaa.

– Pyrkimyksessään rakentaa Venäjän keisarikunta uudelleen Putin kääntäisi katseensa seuraavaksi Viroon, Latviaan, Liettuaan ja jopa Suomeen – kaikki EU:n ja Naton jäsenmaita, jotka ovat olleet osa Venäjän keisarikuntaa ja joita Nato on sitoutunut puolustamaan.

Harmaat alueet

Sodan jälkeen Naton intresseissä on varmistaa, että yksikään Euroopan maa ei joudu enää samaan tilanteeseen kuin Ukraina.

Volkerin mukaan Venäjä kokoaa rivinsä ja rakentaa hyökkäysvalmiutensa uudelleen. Tällöin Nato on ainoa este uudelle hyökkäykselle.

– Ainoa tapa turvata Eurooppa on ottaa Ukraina ja muut Euroopan harmaalle alueelle jäävät maat (kuten Moldova) mukaan liittoumaan, hän kirjoittaa.

– Putinin maailmankuvassa harmaat alueet tarkoittavat vihreää valoa.

Volker katsoo, että sota Ukrainassa ei ole vielä lähelläkään loppua. Silti jo tässä vaiheessa on selvää, että Putin epäonnistuu tavoitteessaan hävittää Ukraina ja sen kansallinen identiteetti.

– Ukraina on nyt pysyvä osa demokraattista Eurooppaa, hän toteaa."
6e26842a-f3a9-4cd4-a7fe-9d1ecd52efe4,http://iltalehti.fi/ulkomaat/a/6e26842a-f3a9-4cd4-a7fe-9d1ecd52efe4,2023-07-10T09:29:42+03:00,2023-07-10T09:29:42+03:00,Biden: Ukraina ei ole valmis Natoon,"USA:n presidentti Joe Biden kommentoi Ukrainan Nato-haaveita CNN:n haastattelussa sunnuntaina.

Tiistaina Vilnassa alkaa tärkeä Naton huippukokous, jossa voi tapahtua käänteentekeviä asioita etenkin Ruotsille ja Ukrainalle. USA:n presidentti Joe Biden kommentoi Ukrainan Nato-haaveita sunnuntaina julkaistussa CNN:n haastattelussa.

– En usko, että Natossa on nyt yhteisymmärrys siitä, pitäisikö Ukraina tuoda Nato-perheeseen nyt tällä hetkellä, kesken sodan. Jos tekisimme niin, ja tarkoitan, mitä sanon, olisimme valmiit laittamaan peliin jokaisen palan Naton aluetta. Se on sitoumus, jonka olemme kaikki tehneet, tuli mitä tuli. Ja jos sota jatkuu, olemme kaikki sodassa. Olisimme tuolloin sodassa Venäjän kanssa.

Biden sanoo keskustelleensa aiheesta pitkällisesti Ukrainan presidentti Volodymyr Zelenskyin kanssa. Biden sanoo USA:n jatkavan aseiden toimittamista ja Ukrainan turvallisuuden tukemista.

– Uskon, että meidän täytyy viitoittaa Ukrainalle rationaalinen tie, miten siitä tulisi pätevä ja se pääsisi Natoon.

Bidenin mukaan Ukrainalla on tekemistä vielä esimerkiksi demokratian suhteen, ennen kuin Naton ovet aukeaisivat.

Ukraina on toivonut saavansa huippukokouksesta käteen jotain muuta kuin yleisen toteamuksen siitä, että Nato noudattaa avoimien ovien politiikkaa. Zelenskyi sanoi sunnuntaina, että Nato-kutsu lähettäisi Venäjälle viestin siitä, ettei Nato pelkää Venäjää.

Zelenskyi on vaatinut Ukrainalle selkeitä turvatakuita ajalle, jolloin maa ei ole Natossa. Tämän Zelenskyi sanoi olevan yksi hänen tavoitteistaan Vilnassa.

– Tulen olemaan siellä ja tekemään kaiken voitavani, jotta voisin niin sanotusti nopeuttaa tätä tulosta, saadakseni sopimuksen kumppaneidemme kanssa, Zelenskyi sanoi ABC-kanavalle Reutersin mukaan."
b938ac21-93cf-4c21-8070-aa359d4f8bd5,http://iltalehti.fi/ulkomaat/a/b938ac21-93cf-4c21-8070-aa359d4f8bd5,2023-07-09T10:44:59+03:00,2023-07-09T10:44:59+03:00,Väite: Suomen Ukrainaan lähettämät vaunut eivät toimi helteessä – Tässä syy,"Suomen Ukrainaan lähettämät Leopard 2R -raivauspanssarivaunut toimivat huonosti helteellä, väittää verkkolehti Bulgarian Military.

Lehden mukaan 35 asteen lukemat ovat Suomen lähettämille vaunuille myrkkyä.

– Vaativa lämpötila vaatii moottorin lisäviilennystä, ja sen puuttuminen johtaa toimintahäiriöihin, julkaisussa kerrotaan.

Iltalehti on kertonut aiemmin kolmen Suomen lähettämän Leopardin osallistumisesta taisteluihin Zaporižžjan rintamalla. Venäjän onnistui tuhota vaunut, mutta ukrainalaissotilaat pääsivät sittemmin palaamaan vaunujen luokse. Ne todennäköisesti korjataan ja palautetaan käyttöön.

Suomi lähetti Leopardeja yhteensä kuusi. Bulgarian Military väittää, että kolme muuta vaunua olisivat lakanneet toimimasta Zaporižžjan etulinjassa käytyjen taisteluiden aikana.

Suomesta Ukrainaan lähetetyt Leopardit on rakennettu saksalaisvalmisteisten Leopard 2A4 -panssarivaunujen alustalle. Ne on varusteltu miinanraivauskalustolla, kuten etuosassa sijaitsevalla miina-auralla sekä miinaharavajärjestelmällä. Tykki on poistettu, ja aseistuksena toimii konekivääri.

Leopard 2R -vaunujen on todettu toimivan huonosti Suomen kovalla ja kivikkoisella maaperällä, mikä edisti niiden lähettämistä Ukrainaan."
9159acbc-9110-4d19-9cf2-ed8b8e9bb0c0,http://iltalehti.fi/ulkomaat/a/9159acbc-9110-4d19-9cf2-ed8b8e9bb0c0,2023-07-08T00:23:42+03:00,2023-07-08T00:23:42+03:00,"Ukrainan sota, päivä 499: Yhdysvallat ilmoitti rypäleammusten toimittamisesta Ukrainaan – YK: Yli 9000 siviiliä saanut surmansa sodassa","Yhdysvallat ilmoitti toimittavansa Ukrainalle rypäleammuksia

Yhdysvallat ilmoitti perjantaina lähetettävästä Ukrainaan rypäleammuksia osana uutta sotilaallista tukipakettia, uutisoi yhdysvaltalaismedia CNN.

Presidentti Joe Bidenin hallitus on jo pitkään harkinnut kiistanalaisten rypäleammusten lähettämistä Ukrainaan.

Rypäleammukset ovat kasettipommeja, jotka sisältävät kymmeniä tai satoja tytärpommeja. Kasetit aukeavat määrätyllä korkeudella ja levittävät tytärpommit laajalle alueella.

Pommit ovat ajastimella varustettuja ja ne voivat räjähtää joko osumasta tai vasta myöhemmin. Niitä voidaan käyttää ajoneuvoja tai vihollisen sotilaita vastaan.

Rypäleammukset ovat kiistanalaisia, sillä pommit leviävät laajalle alueelle ja ne voivat vaarantaa muitakin kuin taistelijoita. Punaisen ristin mukaan 10–40 prosenttia ammuksista jää räjähtämättä maastoon, jossa ne ovat vaaraksi siviileille vuosikymmenten ajan.

Valkoisen talon kansallisen turvallisuuden neuvonantaja Jake Sullivan sanoi tiedotustilaisuudessa Washingtonissa, että rypälepommien toimittamisesta Ukrainalle tehtiin yksimielinen päätös.

Hän ei mennyt suunnitelman yksityiskohtiin mutta vahvisti, että presidentti Biden ja hänen neuvonantajansa olivat tehneet yksimielisen päätöksen lähettää rypäleammuksia Ukrainaan.

Sullivan lisäsi, että Ukraina on antanut takeet siitä, miten se aikoo käyttää rypäleaseita, ja että Venäjä on käyttänyt niitä laajasti jo sodan alusta lähtien.

Sullivanin mukaan Yhdysvallat lykkäsi päätöstä niin kauan kuin mahdollista rypäleammusten aiheuttaman siviilivahinkojen riskin vuoksi.

Pentagon: Yhdysvallat lähettää rypäleaseita, koska Ukrainan vastahyökkäys etenee toivottua hitaammin

Yhdysvaltojen puolustusministeriö Pentagonin alivaltiosihteeri Colin Kahl kommentoi Yhdysvaltojen päätöstä lähettää Ukrainalle rypäleammuksia osana maan uutta 800 miljoonan dollarin asepakettia.

Kahlin mukaan rypälepommien sisällyttämisessä Yhdysvaltojen viimeisimpään Ukrainan aseapupakettiin on kaksi pääasiallista syytä.

Ensimmäinen on ”hetken kiireellisyys”, hän sanoo. Ukraina on keskellä vastahyökkäystään, joka on ollut vaikea, koska venäläisillä oli kuusi kuukautta aikaa kaivaa puolustusasemat idässä ja etelässä.

– Haluamme varmistaa, että ukrainalaisilla on riittävästi tykistöä pitääkseen heidät taistelussa mukana nykyisen vastahyökkäyksen aikana, ja koska asiat etenevät hieman hitaammin kuin jotkut olivat toivoneet.

Pelastakaa Lapset: Kolme lasta kuolee tai haavoittuu päivässä Ukrainan sodassa

Ukrainan sodan alkamisesta tulee kuluneeksi 500 päivää lauantaina 8. heinäkuuta. Ukrainassa on kuollut tai haavoittunut päivittäin keskimäärin kolme lasta sodan aikana. Monet lapset ovat sodan traumatisoimia ja kärsivät uni- sekä puhevaikeuksista, Pelastakaa Lapset ry sanoo tiedotteessa.

YK:n mukaan sota on vaatinut yli 25 000 siviiliuhria helmikuun 24. päivästä 2022 kesäkuun 30. päivään 2023 mennessä. Lapsia on kuollut 535 ja haavoittunut yli tuhat. Yli 90 prosenttia siviiliuhreista on pommitusten seurausta. Räjähteet ovat erityisen vaarallisia lapsille.

Pahin kuukausi uhriluvultaan on tähän mennessä ollut vuoden 2022 maaliskuu, jolloin 240 lasta menehtyi. Lapsiuhrien määrä on laskenut sodan jatkuessa, mutta lapsia kuolee ja vammautuu edelleen.

Kesäkuussa tapahtuneet pommitukset ja viime viikkoinen hyökkäys Kramatorskiin ovat vaatineet yhteensä 54 lapsiuhria. Kramatorskissa kuoli 11 siviiliä, mukaan lukien 14-vuotiaat kaksostytöt ja toinen teini-ikäinen tyttö.

Järjestön mukaan pommituksista ja väkivaltaisuuksista selvinneet lapset kokevat merkittävää psykologista kuormitusta. Monet reagoivat koviin ääniin, kuten hälytyksiin, ohjusiskuihin ja pommituksiin, joita tapahtuu päivittäin.

YK: Yli 9000 siviiliä kuollut sodassa

Yli 9000 siviiliä, mukaan luettuna ainakin 500 lasta on kuollut Ukrainassa Venäjän aloitettua täysimittaisen hyökkäyssodan noin 500 päivää sitten viime vuoden helmikuun, YK kertoo.

YK sanoo myös, että todellisuudessa surmansa saaneiden siviilien määrä saattaa olla huomattavasti korkeampi.

YK:n mukaan touko- ja kesäkuun aikana kuolleiden siviilien määrä on kääntynyt taas kasvuun. Vuoden neljän ensimmäisen kuukauden ajan kuolemien määrä oli laskusuunnassa.

Tänä viikonloppuna tulee kuluneeksi tasan 500 päivää sodan alkamisesta.

– Tänään merkitään jälleen yksi synkkä virstanpylväs sodassa, joka vaatii hirvittäviä uhreja Ukrainan siviileiltä, sanoi YK:n Ukrainan ihmisoikeustarkkailuvaliokunnan apulaispäällikkö Noel Calhoun.

Euroopan unioni tehostaa asetuotantoaan

Euroopan unioni on ottanut merkittävän askeleen ja hyväksynyt suunnitelmat lisätä 27 maan muodostaman ryhmän toistaiseksi aneemista ampumatarvike- ja ohjustuotantoa. Päätös tehtiin, jotta EU voisi sekä itse puolustautua, että auttaa Ukrainaa Venäjän hyökkäyksen torjumisessa.

Euroopan unioni ilmoitti varhain perjantaina, että jäsenvaltiot ja EU:n parlamentti olivat päässeet sopimukseen puolen miljardin euron ”kiireellisestä käyttöönotosta” ampumatarviketuotannon tukemiseksi.

Sopimus on jatkoa EU:n johtajien maaliskuussa tekemälle päätökselle lisätä ampumatarviketoimituksia Ukrainaan, jonka avulla pyrittiin käynnistämään vastahyökkäys Venäjän joukkoja vastaan.

Asiasta uutisoi AP ja The Guardian.

Lvivin ohjusiskun uhrien määrää kasvoi

Ainakin kymmenen ihmistä on saanut surmansa Venäjän ohjusiskussa Lviviin. Lisäksi 36 ihmistä loukkaantui. Nuorin uhreista oli 21-vuotias ja vanhin 95-vuotias nainen, kertoo ukrainalaislehti The Kyiv Independent.

Lvivin pormestari Andrii Sadovyin mukaan ohjus osui asuinrakennukseen ja vaurioitti yhteensä 60 asuntoa. Pormestari kutsui tapahtumaa alueen suurimmaksi siviileihin kohdistuneeksi iskuksi koko sodan aikana.

Länsi-Ukrainassa lähellä Puolan rajaa sijaitseva Lviv on kaukana Etelä- ja Itä-Ukrainassa sijaitsevista sodan etulinjoista.

ISW: Prigožin saattaa yhä olla Kremlin suojeluksessa

Ajatushautomo Institute for the Study of War (ISW) kertoo tuoreessa tilannekatsauksessaan, että Kreml saattaa yhä suojella Wagner-johtaja Jevgeni Prigožinia.

Valko-Venäjän presidentin Aljaksandr Lukašenkan mukaan Prigoֲžin ja Wagnerin joukot eivät ole olleet Valko-Venäjällä 6. heinäkuuta alkaen. Venäläislähteet ovat viitanneet siihen, että Wagner-johtaja oleilee parhaillaan Venäjällä, mutta tämän tarkkaa olinpaikkaa ei ole voitu varmistaa.

Ajatushautomon mukaan tämä viittaa siihen, että Prigožin ei kenties noudata sopimusta, jonka Lukašenka välitti Prigožinin ja Venäjän presidentin Vladimir Putinin välille Wagnerin aseellisen kapinan jälkeen 24. kesäkuuta.

ISW:n mukaan Lukašenka näyttää myös ottavan etäisyyttä sopimukseen, jonka hän tiettävästi välitti Prigožinin ja Putinin välille. Samalla hän kuitenkin korostaa yhä kykyään toimia välittäjänä Putinin ja Prigožinin välillä, mikä osoittaa Putinin aseman olevan edelleen heikko.

Lisäksi Prigožinin kyky toimia vapaasti Venäjällä viittaa ajatushautomon mukaan siihen, että Prigožinia saattaa suojata jonkinlainen Kremlin tarjoama turvatakuu. Kreml saattaa myös pitää edelleen tärkeämpänä Prigožinin maineen heikentämistä Venäjällä, kuin tämän fyysistä tai oikeudellista vastustamista.

Toisaalta raportissa todetaan myös, että eräät venäläiset äärinationalistiset tahot ovat kritisoineet Venäjän valtion propagandan yritystä kehystää Prigožin ”roistoksi”. Tämä taas osoittaa, ettei Kremlin yritys vieraannuttaa äärinationalistista yhteisöä Prigožinista ole onnistunut.

Brittitiedustelu: Venäjän kansallinen puolustus sekasorron tilassa

Britannian puolustusministeriön tiedustelukatsauksen mukaan Venäjä on siirtänyt Ukrainaan joukkoja eri puolilta maata, mikä on sekoittanut Venäjän vakiintunutta puolustusstrategiaa.

Esimerkiksi Zaporižžjan alueen rintamalinjaa puolustaa tällä hetkellä tavallisesti Venäjän epävakaata Kaukasuksen aluetta turvaavat joukot.

Lisäksi Velyka Novosilkan ympärillä rintamaa hallussaan pitävät joukot ovat tyypillisesti sijoittautuneet 7 000 kilometrin päähän Venäjän itäisille alueille vastapainoksi Kiinan vallalle.

Bah’mutin ympärillä puolustus taas muodostuu tällä hetkellä suurelta osin ilmavoimien rykmenteistä, jotka sijoitetaan yleensä Länsi-Venäjälle ja jotka toimivat yleensä nopean toiminnan eliittijoukkoina, mikäli Naton kanssa syntyy jännitteitä.

Britannian puolustusministeriön mukaan Venäjän tapa ottaa riskejä kaikkialla Euraasiassa korostaa, miten paljon sota Ukrainassa on sekoittanut maan vakiintunutta kansallista puolustusstrategiaa."
6dcce025-bea7-485e-a52d-f4413eecba5c,http://iltalehti.fi/ulkomaat/a/6dcce025-bea7-485e-a52d-f4413eecba5c,2023-07-07T18:00:29+03:00,2023-07-07T18:00:29+03:00,Video: Suomalaiset Leopardit takaisin Ukrainalla,"Videomateriaali osoittaa, että Ukraina on edennyt takaisin hylätyille Leopard 2R -raivauspanssarivaunuille.

Ukraina palasi Suomesta saaduille Leopardeille. Kesäkuussa video- ja kuvamateriaali näytti, kuinka kolme suomalaista Leopardia oli jäänyt kuin nallit kalliolle taistelukentälle.

Uusi videomateriaali osoittaa, että Ukraina on päässyt palaamaan Leopardien luokse. Videolla ukrainalaiset kävelevät rauhallisesti Leopardien luona, mikä kielii Tilannestudion asiantuntija Emil Kastehelmen mukaan kahdesta asiasta. Ensinnäkin Ukraina on päässyt etenemään pidemmälle, sillä paikalla oleskellaan huolettomammin, ilman akuuttia vaaraa Venäjän iskusta.

– Venäläiset eivät myöskään ole räjäyttäneet vaunuja, sen pystyy näistä myös huomaamaan. Ainakin näyttää siltä että vaunut ovat edelleenkin ulkoisesti evakuoitavissa ja korjattavassa kunnossa, Kastehelmi toteaa.

– Toki ei voi tietää, onko niissä mekaanisia vaurioita, joiden takia niitä ei saada enää käyttökuntoon, mutta ainakaan ulkoisesti ei ole mitään massiivista vauriota.

Voikin olla, että nämä kolme suomalaista Leopardia nähdään vielä taistelukentillä tositoimissa. Kastehelmi muistuttaa myös kolmesta muusta Leopardista, jotka eivät välttämättä ole vielä osallistuneet taistelutoimintaan. Suomi lähetti Ukrainaan kaikki Leopard 2R -vaununsa, joita oli yhteensä kuusi.

Tilannestudion 56. jakso on katsottavissa kokonaisuudessaan täällä."
